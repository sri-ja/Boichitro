আমি যে মুহূর্তে খারাপ কোন ব্যবহারের প্রতিদান খারাপ ব্যবহারের মধ্যে দিয়ে দিতে যাব তখন আমাকেও কিন্তু খারাপ ব্যবহারকারী একজন মানুষের সঙ্গে সমান সারিতে বসতে হবে । যা আমি কখনোই মনে প্রাণে চাইনা। ঢিলের বদলে পাটকেল মেরে প্রতিশোধ নেওয়া যায় ঠিকই কিন্তু তাতে আখেরে কিছু লাভ হয় কি? আমার তো মনে হয় কেউ আমাকে লক্ষ্য করে ঢিল ছুঁড়লে আমি যদি মাথা নিচু করে বসে যায় তাহলে ঢিল টা শুধু লক্ষ্যভ্রষ্ট হয় তাই না আর একটা বিবাদকেও এড়িয়ে যাওয়া যায়। আমার মনে হয় আর একটা বিবাদ এড়িয়ে যাওয়া মানে যে পাথরটা ছুড়েছিলেন ছিলেন তাকে আর একটা পাপের হাত থেকে রক্ষা করা আসলে উপহারেরই সমান।


ভালোবাসার বহিঃপ্রকাশ কিন্তু এক একজনের এক এক রকম। আপনি যাকে ভালোবাসেন সেও আপনাকে ভালবাসেন এটাই ধরে নিতে হবে ।আপনি আপনার প্রশ্নের যে "নাকি" শব্দ ব্যবহার করেছেন তা প্রমান করে যে আপনার প্রতি তার বা তার প্রতি আপনার ভালোবাসার বা বিশ্বস্ততার এখনো কিছু সংশয় রয়েছে। আসলে আপনি ভালবাসা প্রকাশের জন্য তার কাছ থেকে যে ধরনের অ্যাক্টিভিটিস আশা করছেন তিনি হয়তো সেরকম ভাবে এই ভালোবাসাকে লোক দেখানোর জন্য প্রকাশ করার বাজার চলতি ফর্মুলাতে বিশ্বাস করেন না। তিনি হয়তো একটু ব্যতিক্রমী মনের মানুষ। আমার তো মনে হয় তার এই ব্যতিক্রমী মন এবং ভাব প্রকাশের অধিকারকে আপনার সম্মান জানানো উচিত। আপনার ভালোবাসার মানুষের জন্য সন্দেহ কম রেখে বিশ্বাসটা বাড়ানো উচিত।
তবে আপনার মনে যখন সন্দেহ দানা বেঁধেছে তখন সন্দেহ নিরসনের জন্য আপনাকে আমি একটা উপায় বলতে পারি ,যার সাহায্যে আপনি বুঝতে পারবেন সত্যিই সে আপনাকে ভালোবাসেন কিনা ।আপনি সাম্প্রতিক অতীতে যদি কোন বিপদে পড়ে থাকেন তাহলে সেই সময়কে স্মরণ করুন। মনে করুন আপনার ওই প্রিয় মানুষটির সেই মুহূর্তে আপনার ওই বিপদের কথা শোনার সময় কি প্রতিক্রিয়া হয়েছিল। আপনার বিপদে যদি তার বিচলিত চোখ মুখ এবং আচরণ প্রকাশ পেয়ে থাকে তাহলে আপনি স্থির ভাবে জেনে নিন আপনাকে সে ভালোবাসে ।নইলে আপনার বিপদে তিনি বিচলিত হতেন না। সোনা আসলে আসল কি নকল চেনা যায় কিন্তু ভালোবাসাকেও যে এখন প্রতি মুহূর্তে এত পরীক্ষা দিতে হচ্ছে তার অথেন্টিসিটি প্রমাণের জন্য তা সত্যিই খুব দুঃখের এবং কষ্টের। কিন্তু কি আর করা যাবে ভালোবাসা বলে কথা!


আমার মনে হয় আপনি মানসিকভাবে ভীষণ অস্থির আছেন বেশ কিছুদিন ধরে । হতে পারে বেশ কিছুদিন ধরে আপনি এমন একটা পরিস্থিতির মধ্যে দিয়ে যাচ্ছেন যেখানে আপনার মন ভীষণ অশান্ত হয়ে উঠছে। হয়তো সেই অশান্ত মনের কারণ আপনি আপাতদৃষ্টিতে বুঝে উঠতে পারছেন না। কিন্তু আমার স্থির বিশ্বাস যে, আপনি আপনার চিন্তাশক্তিকে নিয়ন্ত্রণ করে যদি নিজের সাম্প্রতিক অতীতে ফিরে যান তাহলে আপনার সুবিধা হবে। সাম্প্রতিক অতীত এবং সেই সময়ের আপনার চিন্তা ভাবনা যে বিষয়গুলি কেন্দ্র করেছিল সেই বিষয়গুলো থেকে কোন হতাশার সৃষ্টি হয়েছিল কিনা সেটা যদি একবার যাচাই করে দেখেন তাহলে আপনি অশান্তির কারণটা হয়তো খুঁজে পেয়ে যেতে পারেন । যাই হোক আপনার মনকে নিয়ন্ত্রণ করা ছাড়া এই মুহূর্তে আপনার হাতে কিন্তু অন্য কোন অপশন নেই। তার কারণ যেখানে আপনার ইন্টারেস্ট নেই। যে জিনিসটা আপনার ভালো লাগে সেই জিনিসটা আপনার সামনে এখন আসছে না এটা আপনার মনকে ক্রমশ অশান্ত করে তুলছে। তাই আপনি কোন কিছুতেই সেই রকম ইন্টারেস্ট পাচ্ছেন না ।আর যেখানে ইন্টারেস্ট না পাওয়া যায় যে জিনিস মন দিয়ে না ভাবা হয়, যে জিনিস গভীর মনোযোগের সঙ্গে চিন্তা না করা হয় তা তো বুঝে উঠতে পারার কথা নয় ওই জন্যই আপনি অনেক জিনিস সহজে বুঝে উঠতে পারছেন না এবং মনেও রাখতে পারছেন না। মনকে শান্ত করুন। নিজে অকারণে ভীষণ অস্থির হয়ে পড়ে আপনি কিন্তু নিজের সমস্যা আরো বাড়িয়ে তুলবেন। সেই জন্য বাস্তব পরিস্থিতির উপর দাঁড়িয়ে যা করলে আপনার মন শান্ত হয় বা পজিটিভ চিন্তা আপনাকে বাস্তবের সঙ্গে মানিয়ে চলতে সাহায্য করবে সেই দিকে মনোনিবেশ করুন আপনার বয়স কত আমার জানা নেই । কিন্তু বন্ধুত্ব সংক্রান্ত যদি কোন সমস্যা হয়ে থাকে সেখান থেকেও কিন্তু মানসিক অস্থিরতা তৈরি হতে পারে সে ক্ষেত্রে নিজের আলোচনা করে সম্পর্কের পুনর্নির্মাণ করা কিন্তু অনেক বেশি বিচক্ষণ হবে বলে আমার মনে হয়। আর যদি সে রকম কোনো বিষয় না থাকে তাহলে আপনি ধ্যান করতে পারেন। ধ্যানের মাধ্যমে অনেকেই কিন্তু মানসিক অস্থিরতা কে প্রশমিত করতে পারেন। আরেকটা কথা কোন বিষয়কে অযথা প্রার্থী গুরুত্ব দেবেন না বাড়তি গুরুত্ব দেওয়া কিন্তু আমাদের অনেকেরই মানসিক অশান্তি ও অস্থিরতার কারণ হয়ে দাঁড়ায়।


কারণে অকারণে নগদ টাকা বন্ধুদের কাছ থেকে ধার চাওয়ার অভ্যাস গড়ে তুলুন। বন্ধুদের কাছ থেকে টাকা ধার নেওয়ার পর সেই টাকা যে শোধ দিতে হবে তা বে মালুম ভুলে যান। আপনি বন্ধুর সংখ্যা যে কি দ্রুত গতিতে কমতে থাকবে তার পরিমাণ দেখে আপনি খুবই আনন্দিত হবেন বলে অনুমান করি।


এম ডি এর পূর্ণ রূপ ম্যানেজিং ডিরেক্টর হতে পারে। যদিও এর মাঝখানে ইংরেজি এ লেটার চলে এলে তার অর্থ ভিন্ন হতে পারে।


পান বা সিগারেট না খাওয়া একটা খুবই ভালো অভ্যাস। আপনার চরিত্র সনদে পান বা সিগারেট না খাওয়ার কথা লেখা থাকবে কিনা জানিনা তবে আপনার এই সু অভ্যাসের জন্য ভবিষ্যতে বহু টাকার যে মালিক হয়ে গেছেন সেটা উপলব্ধি করতে পারবেন। একজন মানুষ যদি দিনে মাত্র দুটো করে সিগারেট ও একটি করে পান খান তাহলে তার আনুমানিক দৈনিক খরচ কম বেশি কুড়ি টাকা হতে পারে। অর্থাৎ বছরে প্রায় সাড়ে সাত হাজার টাকা তার সাশ্রয় হতে পারে। তিনি যদি ষাট বছর বাঁচেন তাহলে তিনি শুধুমাত্র পান এবং সিগারেটের খরচ বাঁচিয়ে চার লক্ষ কুড়ি হাজার টাকারও বেশি মালিক হয়ে যেতে পারেন।
যদিও নিন্দুকেরা বলেন , এমন বহু সফলতম ব্যক্তিত্বের খোঁজ পাওয়া গেছে যারা সামান্য ধূমপান বা পানে আসক্ত হয়েও তাদের জীবনের আসল লক্ষ্য থেকে বিচ্যুত হননি। নিজেরা নিজেদের ভবিষ্যৎ পরিকল্পনা অনুযায়ী সঠিক ভাবে পরিশ্রম করে গেছেন এবং সফল হয়েছেন। তাই প্রাণ বা সিগারেটের সঙ্গে সফলতার সরাসরি কোন সম্পর্ক আছে কিনা সে ব্যাপারে সত্যিই অতি উৎসাহী শিক্ষানুরাগীরা গবেষণা করে দেখতে পারেন।


সূর্যের আলো না হলে গাছ খাদ্য তৈরি করতে পারে না । গাছ খাদ্য তৈরি করতে না পারলে আবার আমরা খাদ্যাভাবে মারা যেতে পারি। সূর্যের আলো উদ্ভিদ এবং প্রাণী দুই জগতকে একই সঙ্গে বাঁচিয়ে রেখেছে। দু একদিন মেঘলা আকাশ তাও সহ্য করে নেওয়া যায় কিন্তু যদি দিনের পর দিন সূর্যের দেখা না মেলে তাহলে আমাদের দিন যেন আর কাটতেই চায় না সব সময়ই মন খারাপের পরিবেশ। শীতের দিনে সূর্য যখন তার আলো আর তাপ দিয়ে আমাদের বাঁচিয়ে রাখে তখন আমরা বুঝতে পারি সূর্য ছাড়া আমাদের জীবন চলে না।
শীতের সূর্যকে আমরা প্রাণ দিয়ে ভালোবাসি কিন্তু গরমকালে সেই সূর্যই কি ভয়ঙ্কর হয়ে ওঠে আমাদের জন্য। সূর্যের আলো আর তাপ যখন কোমলতার পাল্লা ছাড়িয়ে অহংকার এবং উদ্ধত্যের সীমানায় পৌঁছায় তখন কিন্তু সেই আলো গাছের খাদ্য তৈরি করতে সাহায্য করে না। বরঞ্চ গাছ তখন তাপের তীব্রতায় মাটিতে নুইয়ে পড়তে চায়। রাতের আকাশে চাঁদকেই মানায়। সূর্য চাঁদের থেকে অনেক বেশি আলোর আধিকারী হলেও তাকে কিন্তু রাতে মানায় না। সূর্যের আলোর মতোই টাকা ছাড়া জীবন চলে না কিন্তু তার ব্যবহারেও একটা নির্দিষ্ট সীমানা বা সীমাবদ্ধতা থাকা উচিত। সৎ অভাবের প্রয়োজন মেটাতে যে টাকা ব্যবহার হয় সেই টাকা মানুষের জন্য জীবন কাঠি কিন্তু যে টাকা ব্যবহার হয় অন্য কোন মানুষের কান্নার কারণ হওয়ার জন্য সেই টাকা জীবন কাঠির পরিবর্তে মরণকাঠি হয়ে ওঠে।
বিনয়ের সঙ্গে অভাব মেটাতে যখন অর্থের ব্যবহার হয় তখন সে অর্থ প্রাণ দায়ী ওষুধের মত। কিন্তু সেই অর্থ যখন অহংকার ক্ষমতা আর ঔদ্ধত্যের মোড়কে নিজেকে প্রতিষ্ঠা করতে চায় সেই অর্থ কিন্তু তখন মানুষের জীবনে প্রাণঘাতী হয়ে ওঠে।


আপনি যে অভিব্যক্তির কথা বলছেন সেগুলো যদি অভিনয় না হয়ে সত্যি হয় তাহলে বুঝতে হবে ভালোবাসা তো দূরের কথা আপনি তার কাছে বা তার জীবনের কাছে কোন অর্থই রাখেন না। ভালবাসা পাওয়ার জন্য নাটুকে ভালোবাসার মৃত সৈনিকের অভিনয়ে অংশ নিতে যাবেন না। তবে এটাও সত্যি যে, অনেকে কিন্তু এমন সুন্দর অভিনয় করেন যে কোনটা ভালোবাসার সত্যি নাটক আর কোনটা বাস্তব বোঝা কঠিন হয়ে পড়ে।


মোবাইল ফোনের ডিলিট অপশন কে বুদ্ধি খাটিয়ে রিসাইকেলবিনে পাঠিয়ে দিতে পারলে স্মৃতি বিস্মৃতি কোন কিছুই আর বিলোপ হওয়ার সম্ভাবনা থাকবে না


বণিকেরা বলেন উনি ব্যবসা করার জন্য এসেছিলেন।
ইতিহাসের ছাত্ররা বলেন ১৪৯৮ সালকে মুখস্ত করানোর জন্য ভারতে এসেছিলেন।
জেলেরা বলেন উনি জলপথে ভ্রমন করতে ভালবাসতেন তাই ভারতে এসে পড়েছিলেন।
ভূগোলের পণ্ডিতরা বলেন, কালিকট বন্দর টা যাতে পৃথিবীর ভূগোলে আসতে পারে তার জন্য তিনি ভারতে এসেছিলেন।
ধর্মপ্রাণ মহাজ্ঞানী মানুষেরা বলেন মহান ভাস্কোদাগামা ধর্মপ্রচারের জন্য ভারতবর্ষে এসেছিলেন।
ভাষাবিজ্ঞানীরা বলেন, বাংলা ভাষাকে পর্তুগিজ ফরাসি ইংরাজি ককটেল বানানোর জন্য অসাধারণ ভাষাবিদ া সাহেব ভারতে এসেছিলেন।
সুখী শান্তিপ্রিয় উত্তর দাতারা বলেন, কোরা প্ল্যাটফর্মে আনকোরা প্রশ্নে জর্জরিত করার জন্য ভাস্কোদাগামা ভারতে এসেছিলেন।


আকাশের বুক থেকে মেঘ উড়ে গেলে অনতিবিলম্বে সূর্যের দেখা মিলবে, এই সহজ অথচ মেনে নেওয়া কঠিন শক্তিটাকে মন খারাপের সময় যদি আমি মেনে নিতে পারি তাহলে আমার মন অনেক হালকা এবং চাপ মুক্ত লাগবে। কিন্তু ভেবে নেওয়ার জন্য যে মানসিক শক্তির প্রয়োজন হয়। মন খারাপের সময়তে আমি কি সেই শক্তিকে অটুট রাখতে পারব ?এটাই কিন্তু লাখ টাকার প্রশ্ন । আমার মন খারাপ মানে কি হেরে যাওয়া ? আমার মন খারাপ মানে কি হতাশার কাছে পর্যুদস্ত হওয়া? আমার মন খারাপ মানে কি আমার প্রত্যাশার আবর্তে ঘুরতে ঘুরতে ক্লান্ত হয়ে বসে পড়া? আমার মন খারাপ মানে কি পৃথিবীর অন্ধকারকেই চিরশক্তি বলে মেনে নেওয়া? নিশ্চয়ই তা নয় ।আমার মন খারাপ মানে, এমন এক মানসিক অবস্থায় আমার আপেক্ষিক বিচরণ যা আমার পছন্দ নয়। যা আমার প্রত্যাশা নয়। যা আমার কামনা নয়। অথচ তাৎক্ষণিকভাবে হলেও সেই অবস্থাটাই সত্যি তাই আমার মন খারাপ যেহেতু এই অবস্থান আপেক্ষিক তাই সময়ের পরিবর্তনের সঙ্গে সঙ্গে অবস্থান বদলাবে সারা বছর ধরে বৃষ্টি হয় এমন পরিবেশ সচরাচর আছে নাকি কোথাও ?কোন দিন রোদ ওঠেনি এমন জায়গা সচরাচর আছে নাকি কোথাও ? জানি এ প্রশ্নের উত্তর আসবে, না । সাধারণভাবে মেঘের পর বৃষ্টি হয় বৃষ্টির পর আকাশ পরিস্কার হয় সেই আকাশে রোদ ওঠে রাতের বেলায় জোছনা ভরা বুকে তারারা হেসে খেলে বেড়ায়। আপনি যদি সত্যিই মন খারাপের সময় নিজের মনকে সংযত শান্ত রাখতে চান তাহলে আমারই কথাগুলোর অন্তত শেষ দিকে অংশটুকু চোখ বন্ধ করে একটিবার কল্পনা করতে থাকুন একটু একটু করে নিজের মনকে প্রশ্ন করতে থাকুন এ কথাগুলোর একটাও কি মিথ্যে দেখবেন তারও উত্তর আসবে না এ কথাগুলো মিথ্যা নয় তাই আপনার মন খারাপ একটা সাময়িক মানসিক অবস্থান মাত্র তা চিরন্তন সত্য নয়। নিজেকে সংযত রাখুন। আর দিন বদলের জন্য শুধুমাত্র ধৈর্য নিয়ে অপেক্ষা করুন। এটাই আপনার দুঃসময়ে ঠিক থাকার অন্যতম একটা পথ হতে পারে।


হামেশাই মিথ্যে কথা বলার তালিকা আমার জন্য এত বিস্তৃত যা দিয়ে বোধহয় একটি উপন্যাস লেখা হয়ে যেতে পারে। নির্লজ্জের মত তার কয়েকটা এখানে শেয়ার করছি।
অফিসে যেদিন কাজের চাপ থাকে সেদিন আমার শরীর প্রচন্ড খারাপ হয়। আমার মাথাটা ঝিমঝিম করতে থাকে তার আগের দিন রাত্রে আমার ঘুম হয় না আমার প্রেসার বেশি হয় এই সমস্ত অজুহাত হামেশাই আমার মুখ থেকে বেরিয়ে আসে।
মাছের বাজারে দেশি কাতলার দর করে কেনার পর টাকা দেওয়ার সময় যথারীতি আমার কাছে ৫ টাকা কম পড়ে যায়। এই টাকা না হলে আমার রিক্সা করে বাড়ি ফেরা হবে না এই অজুহাতে হামেশাই আমি মাছওয়ালার বেঁধে দেওয়া দাম থেকেও ৫/১০ টাকা দাম কমিয়ে ফেলতে পারি।
কি আর হবে টাকা পয়সা দিয়ে ! বৈষয়িক মানুষের সামনে হামেশাই এরকম সাধু সন্ন্যাসী গোছের কথাবার্তা বলি। টাকা ছাড়া যে এক পা চলে না সেটা জানার পরেও বুলি আওরে বলি , টাকাই সমস্ত গন্ডগোলের মূল। টাকা থেকে যত দূরে থাকা যায় ততই মঙ্গল! অথচ কোথায় এক টাকা কম দামে আলু পটল বিক্রি হচ্ছে তার খোঁজ রাখি ডিটেকটিভদের মত।
কাউকেই সেই অর্থে বিশ্বাস করিনা। তবুও অভ্যাসবশত যখন গসিপে মেতে যায়, তখন অন্যজনের নামে পরচর্চা করতে গিয়ে বলি," ভাই তোমাকেই বিশ্বাস করে বলছি কথাটা ।অন্য কাউকে কিন্তু কথাটা বোলো না।"
বাড়ির অবস্থা বেগতিক দেখলে স্ত্রীর রূপ এবং গুণের প্রশংসার কীর্তন শেষ করে , হাত ধরে বলি , "তোমার মত একজনকে পেয়েছিলাম বলে এ জীবনে বেঁচে গেলাম । নইলে আমার যে কি দুঃখ কষ্টই পোহাতে হতো একমাত্র উপরওয়ালাই জানেন।" হামেশাই এমন মিথ্যে কথা বলতে বলতে আমি এখন এত পাকা একজন অভিনেতা হয়ে গেছি এখন আমার গলা এতটুকু কাপে না। এই জাতীয় কথাবার্তা গুলো যখন আমি আবৃত্তি করি তখন আমার আত্মবিশ্বাসকে স্পর্শ করে এমন সাধ্য কার !!!!!


বহুবার বহু কাজ করেছি নিজের ইচ্ছার বিরুদ্ধে সবটা তো এখানে বলা যাবে না। কিন্তু কিছু তো উল্লেখ করতেই পারি।
তেলের দাম এত বেশি হওয়ার কারণ নেই জেনেও বেশি দাম দিয়ে তেল কিনেছি নিজের ইচ্ছার বিরুদ্ধে । সেই তেলে বেগুন ভাজা হয়েছে । রান্নার গ্যাস জ্বলেছে।
ডাক্তারের চেম্বারের সামনে ঘন্টার পর ঘন্টা অপেক্ষা করেছি ডাক্তার দেখাবো বলে। সোজা কথায়, প্রেসক্রিপশন নেব বলে যে প্রেসক্রিপশনে অকারণে ব্লাডের বহু ইনভেস্টিগেশন রিপোর্ট করতে দেওয়া হয়েছে সব আদৌ কাজে লাগবে না জেনে শুনেও।
ভোটের ডিউটির জন্য কোন ভাবেই আমি দক্ষ নই তবু ডিউটি করতে গেছি নিজের ইচ্ছার বিরুদ্ধে । চাকরি বাঁচানোর তাগিদে ।
নিজের মেয়েকে পরীক্ষায় নম্বরের পেছনে ছুটতে শিখিয়েছি। ওকে ভালো মানুষের পরিবর্তে ভালো ছাত্রী হতে বাধ্য করেছি। নিজের ইচ্ছার বিরুদ্ধে। কিন্তু পরিবেশের কাছে হার মেনে।
বাড়ির আইনি স্বীকৃতি থাকা সত্ত্বেও দলিলের কাগজপত্র বের করার জন্য আমার ইচ্ছার বিরুদ্ধে ঘুষ দিয়েছি। নিজের জন্মগত অধিকার পয়সা দিয়ে কিনতে হয়েছে আমার নিজের কাছ থেকেই।
এখনো বাজারঘাটে যাতায়াতের পথে দুই একজন আমার দিকে চাইলে কুশল বিনিময় এর উত্তরে হাতজোড় করে প্রতি নমস্কার জানাই। আমার ইচ্ছার বিরুদ্ধে। তারা প্রতি নমস্কারের যোগ্য নয় জেনেও।
আমার ইচ্ছা নেই তবু জানি আমার মৃতদেহ নিয়েও পরিজনদের দীর্ঘক্ষণ লাইনে দাঁড়িয়ে থাকতে হবে আমার ইচ্ছার বিরুদ্ধে আমার সদগতি করার জন্য।


প্রতিবেশীর কাছ থেকে টাকা ধার নিয়ে বেমালুম তা ভুলে যাওয়া। কিছু সহজে নিজেকে রহস্যময় করে তোলার উপায় আমার অন্তত জানা নেই।


ভালো থাকার সবচেয়ে ভালো উপায় হচ্ছে নিজের মনকে নিয়ন্ত্রণ করতে পারা। আত্মনিয়ন্ত্রণই সমস্ত ভালো থাকার চাবিকাঠি।
আপনি যদি অন্যের আনন্দে নিজে আনন্দিত হন ,অন্যের দুঃখে যদি আপনার বুক ভেঙ্গে যায় তাহলে আপনি ভালো থাকতে পারার যোগ্যতা অর্জন করে ফেলেছেন।
সৎ পথে উপার্জন করে আপনি যদি আপনার পরিবারকে ভালো রাখতে পারেন তাহলে জানবেন একজন সফল মানুষ হিসেবে ভালো থাকার যোগ্যতা আপনি অর্জন করেছেন।
শুধুমাত্র নিজের ভালোতে সীমাবদ্ধ না থেকে যদি সকলকে নিয়ে ভালোভাবে থাকার মত সমাজ ব্যবস্থা গড়ার লক্ষ্যে আপনি হাত বাড়ান ,পা মেলান, তাহলে জানবেন আপনি অনেকটাই ভালো থাকার রাজপথ অতিক্রম করে ফেলেছেন।


সত্যিই কি কথাটা ঠিক? তাই যদি হবে তাহলে এই উপমহাদেশের লেখনীতে এত রম্য রচনা কেন? এত ব্যঙ্গাত্মক বিশ্লেষণ কেন? জ্ঞানগর্ভ মন্তব্য যদি এই উপমহাদেশের মানুষ তা বুঝতে না পারেন তাহলে এই উপমহাদেশের সাহিত্য ভান্ডার এত সমৃদ্ধ হলো কি করে ? এই জগতে একইসঙ্গে ভালো নাটক আর ভালো নাটক বোদ্ধা এ দুই আছে।


কুমির কাঁদে কিনা সত্যিই আমার জানা নেই। কিন্তু আমরা মানুষরা কাঁদি ।তার কারণ আমরা সংবেদনশীল। আমাদের আবেগ আছে ,দুঃখ আছে, হতাশা আছে । আর এইসব মন খারাপের অভিব্যক্তি প্রকাশের উপায় আমাদের জানা আছে। তাই কান্না বেঁচে আছে । হাসির পাশাপাশি মন খারাপের বিকেলে ও বেঁচে আছে। ওর নিজের ছন্দে। মানব মস্তিষ্ক যদি একজন যন্ত্র হয় তাহলে মানব হৃদয় হচ্ছে এক বাদ্যযন্ত্র যে তরঙ্গে আলোরিত হওয়ার ক্ষমতা রাখে তাই সে সুখ-দুঃখ আনন্দ হতাশায় নিজের প্রতিক্রিয়া ব্যক্ত করতে পারে। যখন মন বিষাদে ভরে ওঠে, চাওয়া আর পাওয়ার মাঝখানে যখন বিরাট বড় না পাওয়ার অব্যক্ত যন্ত্রণার এক পাহাড় এসে ভিড় করে তখন সে বিরাট পাহাড়কে গলানোর জন্য চোখের জল ছাড়া আর কি অস্ত্র হতে পারে !


টাকার প্রতি অ্যাডিকশন আমার মনে হয় কমবেশি সব মানুষের মধ্যেই আছে যা তিনি সেটা বুঝেও বুঝে উঠতে পারেন না।


এখানে সুবিধা আকর্ষণ বিনোদন অনেক বেশি। বৈচিত্র এবং নতুনত্বের মোড়কে ডিজিটাল প্লাটফর্ম সব সময় সেজে বসে আছে। এখানে একঘেয়েমির কোন জায়গা নেই প্রতিদিন নতুন স্বাদ নতুন গন্ধ নতুন রূপ। আর বাস্তবিক ডিজিটাল প্লাটফর্ম তো অনেক বেশি আয়েশি। কোন মানুষ বাড়তি পরিশ্রম করতে ভালোবাসে বলুন তো?


আমার মাথায় একটা উদ্ভট উপায় এলো। সেই উদ্ভট উপায়টাই আপনাকে শেয়ার করছি। আপনার যখন ছেলেদের সঙ্গে কথা বলতে গেলেই বেশি আবেগপ্রবণ হয়ে যেতে হয় তাহলে মেসেঞ্জারে কথা বলার সময় এক কাজ করুন। যখন মেয়েদের সঙ্গে কথা বলবেন তখন আপনিই কথা বলুন ।কিন্তু যখন ছেলেদের সঙ্গে কথা বলবেন বলে আপনি স্থির করেছেন তখন আপনি না বলে অন্য কোন একজন ছেলেকে দিয়ে আপনি যে ছেলে বন্ধুর সঙ্গে কথা বলতে চাইছেন তাকে কথা বলাতে পারেন। এক্ষেত্রে আপনার আবেগ অনেক অংশেই কমে যাবে বলে আমার অনুমান। যদিও তার জন্য বাড়তি কোন ঝামেলা আপনার কপালে এসে জুটবে কিনা সে ব্যাপারে আমার কোন আগাম অনুমান নেই বললেই চলে।


আমাকে যদি সত্যিই এই যুদ্ধের নাম করণ করতে বলা হত আমি এই যুদ্ধের নাম রাখতাম " ইউক্রেশিয়া" ।


ক্লাসমেট কে বিয়ে করার পর যদি তাদের ভবিষ্যৎ বৈবাহিক জীবন সুখের হয় তাহলে বুঝতে হবে ক্লাসটা সত্যিই খুব ভালো ক্লাস ছিল। আর যদি তাদের বৈবাহিক জীবন আগেও সুখের না হয়। তাহলে বুঝতে হবে ক্লাসটা একদমই ভালো ক্লাস ছিল না। সত্যি বলতে কি, এই দুজনের ক্লাসে না মিললে দুজনের জীবন কি কখনো মেলে ? ক্লাস বোধহয় পড়াশুনার ক্লাস বলতে আরো অন্য অনেক কিছুকে বোঝায় আমরা যদি আমাদের চিন্তার রাস্তাটাকে আরেকটি প্রসারিত করি তাহলে সত্যিই মেটিং কিন্তু ক্লাসের মধ্যেই হলেই সবদিক থেকে ভালো।


যদি তিনি আপনার সামনে থাকেন তাহলে কোনদিন না তাকিয়ে তার হাত দুটো জড়িয়ে ধরবেন জড়িয়ে ধরে আপনার কোন ত্রুটি না থাকলেও ক্ষমা চেয়ে নেবেন।
যদি আপনার বন্ধু আপনার সামনে না থাকেন দূরে থাকেন তাহলে সময় নষ্ট না করে তাকে ফোন করবেন ফোনে আপনি আপনার নিজের কোন ভুল না থাকলেও সরি চেয়ে নেবেন।
আপনার বন্ধুর পছন্দ সেই ভালোলাগার বেশ কিছু গান বা টেক্সট মেসেজ আপনি পাঠাতে পারেন তার রাগ প্রশমনের জন্য।
উপরের এই তিনটি যে উপায় আমি বললাম এই তিনটি উপায় কিন্তু অনেকেরই অতি বেশি নরমপন্থী মনোভাব বলে মনে হতে পারে। আবার যারা প্রো ফেমিনিস্ট তারা আমাকে এক হাত নয় , দুহাত নিতে পারেন এই বলে যে কেন ক্ষমা চাইতে হবে? পুরুষরা কেন ক্ষমা চাইবে না?তবুও আমি বলবো যে কোন সম্পর্ক টিকিয়ে রাখার জন্য একজন কোন অপরাধ না করা সত্ত্বেও যদি সে নত হয়ে গন্ডগোল মিটিয়ে নেন তাহলে সেটাই তার উদারতার পরিচয় হয়ে দাঁড়ায় । এক্ষেত্রে যেহেতু পুরুষ বন্ধুর ক্ষোভ প্রশমনের উপায় খোঁজা হয়েছে তাই বান্ধবীকেই এগিয়ে আসতে হবে রাগ কমানোর জন্য। আসলে পুরুষরা বোধহয় রাগ প্রকাশের মাধ্যমে তাদের বীরত্ব বা পুরুষত্ব লোকসমক্ষে জাহির করতে চান। বেশিরভাগ পুরুষরা বিশ্বাস করেন যে চিৎকার বা রাগ করার অধিকার সম্ভবত তাদের একারই আছে আর তাদের বান্ধবীরা সারা জীবন তাদের ক্ষোভ প্রশমন করে যাবেন নত হয়ে। আসলে বান্ধবীরাই পুরুষদের কে আনডিউ অ্যাডভান্টেজ দিয়ে আসছেন। যেমন এক্ষেত্রে বয়ফ্রেন্ডের রাগ কমানোর জন্য কি তীব্র আকুতি ধরা পড়েছে এই প্রশ্নের মধ্যে।


ঘুমের উৎস মানসিক প্রশান্তি আর দৈহিক শ্রান্তি। তাহলে কোনভাবেই এই দুই উৎস কে যদি বিঘ্ন ঘটানো যায় তাহলে মানুষের মন থেকে ঘুম মুছে ফেলা সম্ভব হবে। এখন দেখা যাক মানসিক প্রশান্তি কি কি কারণে নষ্ট করা যেতে পারে। আমি খুব সহজসাধ্য একটা বিকল্প হিসেবে বিবাহ নামক স্বর্গীয় সুখকর উৎসবকে ঘুমনাশের কারণ হিসেবে আখ্যায়িত করতে পারি। বিবাহের পর নব দম্পতির সোহাগের কারণে ঘুমের বিঘ্ন ঘটতে পারে। বিবাহের একটু পরিণত অবস্থার পর শিশু সন্তানের জন্মগ্রহণ এবং তার কান্নাকাটিতে দম্পতির উভয়েরই ঘুমের বিঘ্ন ঘটতে পারে। অতি পরিণত বিবাহিত দম্পতির বয়স বৃদ্ধির সঙ্গে সঙ্গে ঘুমের পরিমাণও কমতে থাকবে।(অতিরক্ষণশীল পাঠক বর্গকে আমি একটু ধৈর্যশীল হওয়ার অনুরোধ রাখছি)। তাই মানুষের মন থেকে ঘুম মুছে ফেলার জন্য বিবাহকে অবশ্যই অগ্রাধিকার দেওয়া উচিত।
মানসিক প্রশান্তি বিঘ্নিত করার জন্য দুই একজন প্রতিবেশীকে মোটা অংকের টাকা যদি ধার দেওয়া যেতে পারে। এই ঘটনার ফলে প্রতিবেশীরা সুখ নিদ্রায় মগ্ন হলেও ঋণ দাতার ঘুম সারা জীবনের জন্য পালিয়ে যাওয়া উচিত।
কোনভাবে দৈহিক ক্লান্তির কারণ যাতে না ঘটে সেই দিকে খেয়াল দিয়ে আমরা ঘুমকে আটকাতে পারি। কোন পরিশ্রম না করে সারাদিন সোফায় আর বিছানায় গায়ে এলিয়ে রেখে পিএনপিসি পরনিন্দা পরচর্চা করে অন্যের সমালোচনা করে লোকেদের ত্রুটি অন্বেষণ করার কাজে ভীষণ ব্যস্ত থেকে আমরা মন থেকে ঘুমকে ছুটি দিতে পারি।


মেয়েরা সাধারণত দায়িত্ববান পুরুষ পছন্দ করেন। তারা রুচিশীল পুরুষ পছন্দ করেন। তারা পছন্দ করেন এমন এক পুরুষ যিনি বন্ধুত্বপূর্ণ পরিবেশে পারস্পরিক সম্মানবোধ অটুট রেখে সুসম্পর্ক বজায় রাখতে পারেন সারা জীবনের জন্য। মেয়েরা এমন পুরুষ পছন্দ করেন যারা কখনো কর্তব্যের ভয়ে পিছিয়ে আসেন না। মেয়েরা তেমন পুরুষকেই পছন্দ করেন যে পুরুষরা বিপদের সময়ে তার বান্ধবীর কাঁধে হাত দিয়ে বলতে পারে, "তোমার ভয় কি? আমি তো তোমার সঙ্গে আছি!"


প্রযুক্তি বিশ্বের সবার আগে মানবতাবোধ শেখা উচিত। যে প্রযুক্তি মানুষ হয়ে মানুষকে হত্যা করতে শেখায় সেই প্রযুক্তি আর যাই হোক না কেন মানুষের উপকারের হতে পারে না। একদল স্বার্থপর মানুষের স্বার্থসিদ্ধির জন্য প্রযুক্তিকে ব্যবহার করা এবং বিরোধী মতাদর্শ সম্পন্ন সমাজকে ধ্বংস করে ফেলার যে উগ্র বাসনা আজ সারা পৃথিবী ব্যাপী উন্মত্ত হাতির মতো বিচরণ করে চলেছে তা কি কোনভাবে সমগ্র বিশ্বের প্রযুক্তি উন্নতির জন্য সমগ্র মানব সমাজের যে অঙ্গীকার ছিল তাকে সিদ্ধ করে? নিশ্চয়ই নয়। প্রযুক্তি বিশ্বের প্রযুক্তিগত উন্নতির চেয়েও বেশি উন্নতি দরকার মানবতাবোধে।


নাম্বার ব্লক করে দেওয়া তো একেবারে extreme point . সম্পর্কের এই অবনতির কিনারা থেকে পুনরায় আগের মত সুসম্পর্ক স্থাপন কি সত্যিই করা সম্ভব? যে কাচের দেওয়ালে একবার চিড় ধরে সেই চিড় কি মুছে ফেলা এতটাই সহজ ? জানিনা। তবে আমার যেটা মনে হয় , অন্যই বিনয় করে, প্রার্থনা করে আর যাই হোক ভালোবাসা পাওয়া যায় না। করুণা পাওয়া যায়। অনুকম্পা লাভ করা যায় কিন্তু ভালোবাসা যে সম্মান দাবি করে পরস্পর পরস্পরের কাছে সেই সম্মান পাওয়া যায় না।ভিখারীর মত দুই হাত পেতে ভালোবাসার অধিকার পাওয়া যায় না। আর যেখানে আত্মসম্মান এবং মর্যাদা নেই সেই সম্পর্ককে ফিরিয়ে এনে আদৌ কি কোন লাভ হয় ?


আপনার এই সুন্দর প্রশ্নের মধ্যেই আমার মনে হয় উত্তরটা লুকিয়ে আছে। আপনি বলেছেন ক্রোধ এক মানবিয় ত্রুটি। মাতৃস্নেহ ছাড়া ত্রুটিমুক্ত পবিত্র কোন জিনিস এ পৃথিবীতে আছে নাকি ? নেই। মানুষের জীবন ঠিক এবং ভুল এই দুইয়ের সংমিশ্রণে গড়ে উঠেছে। এক অর্থে যাকে সঠিক বলে মনে হয়েছে অন্য অর্থে তাকেই আবার ত্রুটি যুক্ত বলে মনে হয়েছে। মানুষ যেহেতু কখনোই সম্পূর্ণ ত্রুটি মুক্ত হতে পারেনি তাই তার মধ্যে ক্রোধ বা রাগ নামের মানবীয় ত্রুটি থেকেই যাবে। হিংসা ক্রোধ লোভ এই সমস্ত মানবিক প্রবৃত্তির ঊর্ধ্বে উঠতে গেলে মানুষকে তার সাধারণ জীবন ছেড়ে মহামানবীয় জীবন বা সন্ন্যাস জীবনের পথ বেছে নিতে হবে।


তার মানে গণিত বিষয়ে পাঠদানের অভিজ্ঞতা আপনার প্রায় ২৩ - ২৪ বছর। আপনি যাদেরকে গণিত বিষয়টি শিখিয়েছেন তাদের বেশিরভাগই ফলাফল ভালই হয়েছে এটা প্রমাণ করে, যে আপনার শিক্ষাদানের ধরন এবং যাদেরকে আপনি শিক্ষা দান করেছিলেন তাদের গ্রহণ করার চেষ্টার মধ্যে একটা মেল বন্ধন সৃষ্টি হয়েছে। ছাত্র-ছাত্রীর সঙ্গে শিক্ষকের যখন ভাবনার তরঙ্গ মিলেমিশে একাকার হয়ে যায় তখন পরীক্ষার ফলাফল খুব ভালো হতে বাধ্য। আপনার ক্ষেত্রেও ঠিক একই ঘটনা ঘটেছে ।কিন্তু বিষয় হচ্ছে কোন একজন মাস্টারমশায়ের কাছে পড়া ছাত্ররা যখন ভীষণ ভালো ফলাফল করেন তখন সচরাচর দেখা যায় অন্যান্য ছাত্র-ছাত্রীরা উৎসাহী হয়ে তার কাছে পড়তে আসতে চান ।কিন্তু আপনার বেলায় সেই রকম ঘটেনি। এর একটা কারণ হতে পারে যে আপনার পড়ানোর যে ধরন , আপনি অংক বোঝানোর যে বিশেষ শৈলী তা হয়তো সাধারণ মানের ছেলেদের বা মেয়েদেরকে তত বেশি স্পর্শ করতে পারেনা । হতে পারে আপনার পড়ানোর স্টাইল অপেক্ষা কৃত যারা মেধা সম্পন্ন ছাত্র-ছাত্রী তাদের জন্য বেশি উপযোগী ।তাই তারা ভীষণ ভালো ফলাফল করেছেন কিন্তু তাদের কাছ থেকেই যখন আপনার পড়ানোর ধরন সম্পর্কে অন্য ছাত্রছাত্রীরা ডিটেইলে সবিস্তারে শুনেছেন তখন হয়তো তাদের কাছে পদ্ধতিটি তত বেশি প্রাঞ্জল বা সরল বলে মনে হয়নি । হতে পারে আপনার পড়ানোর ধরণটা অজানা এক আশঙ্কায় তাদের হয়তো একটু কঠিন বলে মনে হয়েছে। আপনার প্রিয় ছাত্ররা যা অতি সহজেই ধরে ফেলতে পেরেছে এরা হয়তো সাধারণমানের হওয়ার কারণে তত সহজেই আপনার পড়ানোর ধরনটা আয়ত্ত করতে পারত না বলে ভেবেছে তাই তারা আপনার কাছে গেলেই তাদের ফলাফল অনেক ভালো হবেই জানা সত্ত্বেও আপনার কাছে পৌঁছাতে ভয় পেয়েছে। আমার মনে হয় এই কারণেই আপনার কাছে পড়লে খুব ভালো ফলাফল হয় এটা জানার পরেও তাদের মেধা যে তাল মিলাতে পারবে না এই আশঙ্কা করে সাধরন মানের ছাত্র-ছাত্রীরা আপনার কাছে পাঠ গ্রহণের ব্যাপারে উৎসাহ দেখায়নি। আমাদের চারপাশে কিন্তু সাধারণ মেধার ছাত্র-ছাত্রী বেশি। সাধান মেধার ছাত্রছাত্রীরা যে মাস্টার মশায়ের কাছে ভিড় করেন তাদেরই প্রাইভেট টিউশন বা পড়ানোর পসার অনেক বেশি বলে মনে হয়। আপনি আপনার পড়ানোর ধরণ কে আরেকটু সহজ ও প্রাঞ্জল ভাবে যাতে ছাত্রছাত্রীদের কাছে উপস্থাপন করা যায় সে ব্যাপারে বিবেচনা করে দেখতে পারেন। আমার মনে হয় তাহলে অংক সম্পর্কে যাদের অনেক ভীতি আছে তারাও এক সময়তে আপনার কাছে ভিড় করতে শুরু করবে।


বিপত্নীক


স্রোতের অনুকূলে নৌকাটি এক ঘন্টায় ৩*৪=১২ কিমি জলপথ যায় ।
স্রোতের প্রতিকূলে নৌকাটি এক ঘন্টায় ১*৪=৪ কিমি জলপথ যায় ।
নৌকার বেগ (১২+৪) / ২= ৮ কিমি/ঘন্টা।
অর্থাৎ স্রোত বা পানির বেগ ১২ - ৮=৪ কিমি/ঘন্টা।
স্থির পানিতে নৌকার প্রকৃত বেগ ১০ কিমি/ঘন্টা হলে স্রোতের অনুকূলে নৌকার কার্যকরী বেগ হবে ১০+৪=১৪ কিমি/ঘন্টা।
স্রোতের প্রতিকূলে নৌকার কার্যকরী বেগ হবে ১০- ৪=৬ কিমি/ঘন্টা ।
অতএব স্রোতের অনুকূলে এবং স্রোতের প্রতিকূলে নৌকার কার্যকরী বেগের মধ্যে পার্থক্য ১৪-৬=৮ কিমি/ঘন্টা ।


নাগরিক পরিষেবার যথা উপযুক্ত বিধি ব্যবস্থা প্রণয়ন করা এবং তার সঠিক কার্যকারণ করাই একজন কমিউনিটি ফেসিলিলেটরের প্রাথমিক কর্তব্য হওয়া উচিত।


অতিথিকে আপন করে নেওয়ার এক অকৃত্রিম উদার মানসিকতার মানুষ আমার এই দেশে। তাদের অতিথি বৎসলতায় মুগ্ধ হননি এমন বোধহয় অতি বড় সমালোচকও খুঁজে পাওয়া যাবে না। নিজে ভালো করে খেতে না পেলেও প্রয়োজনে ঋণ করে , অন্যের কাছ থেকে ধার নিয়ে, মুদি দোকান থেকে প্রয়োজনে ধার করে অতিথি আপ্যায়নের যে আন্তরিক তাগিদ আমার দেশের মানুষের মধ্যে দেখতে পাওয়া যায় তা আর অন্য কোথাও খুঁজে পাওয়া যায় কিনা সন্দেহ। প্রতিবেশীর বিপদে শোনা মাত্র ছুটে যাওয়া , পড়শীর বিপদের সময় নিজেকে তার সঙ্গে একাত্ম করে সেই বিপদকে বুঝে নেওয়ার বা লড়াই দেওয়ার যে অদ্ভুত মানসিকতা আমার দেশের মানুষের মধ্যে আছে, তা বোধহয় পৃথিবীর বুকে মানবতাবাদের সর্বাত্মক উদাহরণ হয়ে উঠতে পারে।


বাঙ্গালীদের প্রিয় খাদ্য মাছ। আবার এমন অনেক বাঙালি আছেন যারা নিজেদেরকে বাঙালি বলে ভীষণ রকম ভাবে বড়াই করেন কিন্তু মাছ খেতে পছন্দ করেন না। আবার সমস্যা হলো মাছ না খেতে পারলে সমগ্র বাঙালি সমাজ তাদেরকে হান্ড্রেড পার্সেন্ট বাঙালি বলে মেনে নিতে রাজি নন। এই সমস্যার সমাধানে কাঁকড়াই একমাত্র উদ্ধারকর্তা। কিন্তু সমস্যা হচ্ছে যে প্রাণিজগতে এই কাঁকড়া নামের প্রাণীকে মাছের জগতে ঠাই দেওয়া হয়নি। তাই অনেক বাঙালি মাছ পছন্দ করেন না বলে মাছের বিকল্প হিসেবে কাঁকড়ার ঠ্যাং চুষতে ভালোবাসেন। "কাঁকড়া কেন মাছ নয় "এই বিতর্কে অংশ নেওয়া বাঙালিরা তাই একে অন্যের ঠ্যাং ধরে টানাটানি করতে এতই ব্যস্ত যে অন্যরা ফাঁকা মাঠে গোল দিয়ে চলে যান সেটা তারা বুঝেই উঠতে পারেন না।


অবকাশ।
ক্ষনিকের পাঠ।


বর্তমান সমাজ জীবনে ডিভোর্স এক সামাজিক ব্যাধিতে পরিণত হয়েছে। আবার অনেক প্রগতিশীল মনস্তত্ত্ববিদ্ রা বলেন, সভ্যতার বিকাশের সঙ্গে সঙ্গে মানুষের নিজস্ব চিন্তা ভাবনার প্রকাশভঙ্গি বদলেছে এবং তাদের ব্যক্তি স্বাধীনতার প্রতিফলন ঘটেছে বৈবাহিক জীবনের পারস্পরিক সম্পর্কে। তারই ফলশ্রুতি বিবাহ বিচ্ছেদ। এরা মনে করেন একটা মৃদু সম্পর্ক টেনে বেড়ানোর চেয়ে সে সম্পর্কে বিচ্ছেদ টেনে দিয়ে আবার নিজেদের পছন্দ মত পথে পথচলা শুরু করা অনেক বেশি আধুনিকতার পরিচয়। ঘটনা যাই হোক , যে কোন সম্পর্কের বিচ্ছেদ বা সম্পর্কের অবনতি ব্যক্তি জীবনের উপর কিন্তু এক অন্ধকারময় প্রভাব রেখেই যায়। সেটা আমরা স্বীকার করি বা না করি। চরম নির্জনতায় একান্তে বিচ্ছেদ ব্যথায় মন কেঁদে ওঠে না এমন মানুষ পাওয়া কিন্তু খুব কঠিন। আমার কিন্তু মনে হয় ,ডিভোর্স বা বিবাহ বিচ্ছেদের কারণ হলো দুজনের ভুল বুঝাবুঝি কে ঠিকভাবে নিয়ন্ত্রণ করতে না পারা। এই ভুল বুঝাবুঝি টা একদিন চিড় থেকে ফাটল হয়ে যায়। সেই ফাটল একদিন বিরাট বড় ভাঙ্গন তৈরি করে। যে কারণগুলোর জন্য ডিভোর্স হয় বলে আমার মনে হয়*****
ভালোবাসা এবং বিবাহ যে সমার্থক শব্দ নয় এই সরল সত্যির বিলম্বিত বোধোদয়।
নিজেকে মহান ভাবা একইসঙ্গে অন্যজনকে একটা সাধারণ যন্ত্র মনে করা।
নিজের পছন্দমত অন্যজনকে নিয়ন্ত্রণের চেষ্টা করা।
অন্যের ব্যক্তিগত স্বাধীনতায় অকারণ হস্তক্ষেপ করা।
পারস্পরিক সম্মানবোধের অভাব।
একজনের চিন্তাভাবনা পছন্দ বা ভাললাগাকে গুরুত্ব না দেওয়া।
শুধুমাত্র আত্মকেন্দ্রিক চিন্তাভাবনার বশবর্তী হওয়া।
কর্তব্য ও পারস্পরিক দায়বদ্ধতার অভাব।
আধুনিক সভ্যতাকে অনুকরণ করতে গিয়ে আধুনিক অসভ্যতার দাসের পরিণত হয়ে যাওয়া।
ভালোবাসাকে চাওয়া পাওয়ার দাড়িপাল্লায় মাপতে যাওয়া।
আত্মনির্ভরতা আর স্বার্থপরতার ভিতর পার্থক্যটাকে গুলিয়ে ফেলা।


সত্যের অপলাপ না করে আপনার সহকর্মীর প্রশংসা করাই আপনার সবচেয়ে ভালো প্রতিক্রিয়া হতে পারে। যত ছোট কাজই হোক না কেন ,যত ছোট সফলতাই হোক না কেন , আপনার সহকর্মীর প্রতিটি ইতিবাচক পদক্ষেপকে প্রশংসার মাধ্যমে তার মনবল কে বাড়িয়ে তুলতে পারেন। আপনার সহকর্মীর কোন ছোটখাট ত্রুটিকে খুব সতর্কতার সঙ্গে উপেক্ষা করে আপনি যদি তাকে তার অন্য কাজের জন্য প্রশংসা করার পাশাপাশি কোন পদক্ষেপ নিলে যে তার এই ছোটখাটো ভুলগুলো সে এড়াতে পারে সেগুলো যদি আপনি উল্লেখ করতে পারেন তাহলে আপনার সহকর্মীর সঙ্গে আপনার সম্পর্ক আরো সুদৃঢ় হবে বলে আমার বিশ্বাস। আপনি যত বেশি আপনার সহকর্মীর প্রশংসা করবেন আপনার সহকর্মী কিন্তু নিজেকে ততবেশি সেই কাজের জন্য গুরুত্বপূর্ণ বলে মনে করতে থাকবেন। আর এই ইতিবাচক মানসিকতা যে কোন কাজের সফলতার জন্য ভীষণ গুরুত্বপূর্ণ হয়ে ওঠে। আপনার প্রশংসা তার কাছে বাড়তি অক্সিজেন হিসেবে কাজ করে । আপনার প্রাণ খোলা হাসি বা প্রশংসা সূচক বাক্য তার আত্মবিশ্বাস বাড়াতে ভীষণ সাহায্য করে ।


আমার ছোটবেলার এই বিজ্ঞাপন নিয়ে একটা স্মৃতি খুব মনে পড়ছে এখন। আমার মেসোমশাই একজন প্রখ্যাত প্রকাশক। ছোটবেলায় একবার তার পেল্লাই স্টাডি রুমে আমি তার প্রুফ কারেকশন দেখছিলাম। তখন সবে অফসেট প্রিন্টিং শুরু হচ্ছে এমন সময়ের কথা। ভুল অংশগুলোকে কেটে ঠিক অংশগুলো জুড়ে দেওয়ার জন্য উনি যে অ্যাডেসিভ বা গাম ব্যবহার করছিলেন। সেই অ্যাডেসিভ কোম্পানির নামটা সঠিক মনে পড়ছে না ।কুইকফিক্স বা এই জাতীয় কিছু নাম হবে। কিন্তু ওই এডেসিভ প্যাকেটের গায়ে যে ট্যাগলাইন লেখা ছিল সেটা কিন্তু ভীষণ ইন্টারেস্টিং। ওর গায়ে লেখা ছিল "ইট ক্যান ফিক্স এভরিথিং একসেপ্ট এ ব্রোকেন হার্ট'। হৃদয় ছাড়া নাকি ও সমস্ত কিছু জুড়ে দিতে পারে , এমনই নাকি ছিল সেই বা আঠার কার্যকারিতা। অন্তত বিজ্ঞাপনে তাই লেখা ছিল।


বাবা মা কি সত্যিই কখনো তার সন্তানের দুঃখের কারণ হতে পারে? এটা কিন্তু খুব কঠিন একটা অভিযোগ হয়ে গেছে। আসলে এই প্রশ্নের ভেতর প্রশ্ন কর্তার এক ভীষণ অভিমান বা অনুরাগ লুকিয়ে আছে বলে আমার ধারণা। তবে আমার বিশ্বাস মা-বাবা তার দুঃখের কারণ হননি। পরিস্থিতি তার মা-বাবাকে তার কাছে তারই দুঃখের কারণ হিসেবে সাময়িকভাবে তুলে ধরতে সক্ষম হয়েছে। পরিস্থিতি হয়তো এরকম এমন একটা বাতাবরণ তৈরি করেছে যে প্রশ্নকর্তা এবং তার বাবা-মার মধ্যে একটা মানসিক এবং ভাবনাগত দূরত্বের সৃষ্টি হয়েছে। দুই পক্ষ দুজনের মতামতকে ঠিক ঠিক ভাবে উপস্থাপনা করতে পারেননি বলেই একটা ভুল বোঝাবুঝির অবকাশ থেকে গেছে। হতে পারে সন্তানের পছন্দের গুরুত্ব বাবা-মার কাছে যেন তত বেশি গুরুত্বপূর্ণ নয় বলে সন্তানের মনে হচ্ছে । কিন্তু উল্টো দিক থেকে বাবা-মা হয়তো ভাবছেন সন্তান এই মুহূর্তে যে সিদ্ধান্ত নিতে চলেছে সেই সিদ্ধান্ত তার ভবিষ্যৎ জীবনের জন্য সুখের আনন্দের হবেনা ।তাই আপাতভাবে ভালো মনের মনে হলেও যা ভবিষ্যতের জন্য ভালো নয় তাকে আটকানো বাবা-মার গুরুতর দায়িত্ব বলে তারা মনে করছেন । তাই হয়তো সন্তানের পছন্দ বা চিন্তা ভাবনার বিরোধিতা করছেন । সেই জন্য তার নিজের দুঃখের কারণ হিসেবে বাবা মাকে চিহ্নিতকরণ করে ফেলছেন। মা বাবা এবং সন্তানের সম্পর্ক এক গভীর বিশ্বাস এবং আস্থার বন্ধনে আবদ্ধ। পরিবেশ পরিস্থিতির প্রতিকূলতায় আমরা বেশিরভাগ সময়ে একজন অন্যজনকে ভুল বুঝে ফেলি এবং এই ভুল বোঝাবুঝি থেকেই দূরত্বের তৈরি হয়। দুঃখের কারণ হয়ে দাঁড়ায় ভুল বোঝাবুঝিটা। বাবা বা মা কিন্তু দুঃখের কারণ হন না, দুঃখের কারণ হয় দুজন দুজনকে ঠিক ঠিক ভাবে বুঝতে না পারার ক্ষমতার অভাব।


আপনি কি মডেসটি ব্লেজ সিরিজ কখনো পড়েছেন? এই রহস্য রোমাঞ্চকর উপন্যাসের ডাবল এজেন্টের রোল যদি আপনি ভাল করে দেখেন তাহলে আপনার প্রশ্নের উত্তর খোঁজার জন্য এতটুকু সময় নষ্ট করতে হবে না । সত্যিকারের যে কার হয়ে কাজ করেন সেটা একমাত্র ওই এজেন্টই জানেন তাদের রিক্রুর্টাররা বুঝে উঠতে পারেন না। আপনি যে মেয়ের কথা বলেছেন তিনি কিন্তু একজন দক্ষ ইভেন্ট ম্যানেজার হয়ে যেতে পারেন। কারণ অসম্ভব দক্ষতা ছাড়া একইসঙ্গে দুই বিপরীত মেরুর মানুষের সঙ্গে একই রকম ব্যবহার করা সম্ভব নয়।


একজন ধূমপায়ীর কাছে সিগারেটের ছাই যতটা কার্যকরী, ওই ধূমপায়ী যখন টেনশনে পড়েন তার কাছে সিগারেটটাও ঠিক ততটাই কার্যকরী। টেনশনে পড়লে সিগারেট কতটা উপকার করে আমার জানা নেই ।কিন্তু সিগারেটের প্রেমের কারণে অনেকেই যে তাদের স্বাস্থ্য নিয়ে টেনশনে পড়ে গেছেন এমন বহু নিদর্শন আমার কাছে আছে।
একজন ধূমপায়ীর কাছে জিজ্ঞাসা করে দেখা যেতে পারে যে তিনি যখন সিগারেট খান তখন কি তিনি অন্যমনস্ক হওয়ার জন্য খান? নাকি কোন বিশেষ চিন্তা বিশেষভাবে করার জন্য সেটা খান? দেখবেন দুটো ক্ষেত্রেই উত্তর একই আসবে। একদল বলবেন নিজের দুশ্চিন্তা থেকে একটু অন্যদিকে মনটাকে সরিয়ে নেওয়ার যাওয়ার জন্য তারা ধূমপান করেন । আবার আরেক দল বলবেন যে ধূমপান করার সঙ্গে সঙ্গে তাদের নাকি বুদ্ধির বাক্সটা খুলে যায় ।এখন সম্পূর্ণ বিপরীত ধর্মী এই দুই মতামতের কোনটা আপনি গ্রাহ্য করবেন সেটাই হচ্ছে বিষয়।


না সত্যিই আমার তেমন কিছু জানা নেই যে পিছন পকেটে মানিব্যাগ রাখলে সেটা মানব শরীরের জন্য ক্ষতিকারক হয়। তবে পিক পকেট হওয়ার সম্ভাবনা থাকে বলে জেনেছি। হ্যাঁ সত্যি বলতে কি যারা নিজের নাক কেটে অন্যের যাত্রা ভঙ্গ করতে চান তাদের থেকেও একধাপ এগিয়ে যারা নিজের না কেটে অন্যের যাত্রা প্রশস্ত করতে চান তারা নিশ্চিন্ত মনে নিজের পকেটের টাকা মার হয়ে যাওয়ার জন্য মানিব্যাগ কে পিছনে পকেটে রাখেন। এরা পকেটমারদের কর্মসংস্থানের মহৎ উদ্দেশ্য নিয়ে নিজেদের আয় করা টাকা পিছন পকেটে রেখে দিয়ে বিলাসিতা করেন।


আপনার মত সবাই একদিন কলেজে নতুন ছিল । আজও অনেকে নতুন। আপনাকে কেউই অবহেলা করে না। যদি আপনি নতুনই হন তাহলে আপনার সম্পর্কে তো কেউ জানেই না যাকে কেউ জানে না চেনে না তাকে কেউ কেন অকারনে অবহেলা করতে যাবে ? আপনি আপনার এই ধরনের ভাবনাটা ত্যাগ করুন।
রাগ করলে চলবে না ,আমি এই মুহূর্তে এই ভাবেই বলতে চাই, আপনি আসলে অবহেলা নামের বল নিয়ে খেলতে ভালবাসেন ।কখনো ডান হাত থেকে বা হাতে ।কখনো ডান পা থেকে বা' পাতে ।এই ভাবেই আপনি অবহেলা নামের বল নিয়ে কখনো ক্রিকেট বল কখনো ফুটবল খেলে চলেছেন । তাই আপনি অবহেলা ছাড়া অন্য কোন কিছুই খুঁজে পাচ্ছেন না। একজন সেরা স্ট্রাইকার হিসেবে ওই অবহেলা নামের বলটাকে ফুটবল মনে করে এখন সজোরে কিক করুন। দেখবেন ওই অবহেলার বলটা আপনার কলেজ ক্যাম্পাস ছাড়িয়ে বহুদূর বহুদূর গড়িয়ে গড়িয়ে অন্য কোথাও পড়ে আছে। আপনি তাকে খুঁজেও পাচ্ছেন না। আপনি নিজের জন্য ,আপনার কলেজের জন্য , আপনার সমাজের জন্য একজন ভীষণ প্রতিভাবান এবং মূল্যবান ব্যক্তিত্ব ।এটাই সত্যি । আর আপনি সেটাই মনে মনে কল্পনা করুন। আপনার প্রতিভাময় সু প্রতিষ্ঠিত ভবিষ্যৎ জীবন কামনা করছি।
সকল সফল মানুষরাই অবহেলাকে হেলায় অবহেলা করতে পেরেছেন বলেই সফল হয়েছেন। এই সারমর্মটা আপনি যত তাড়াতাড়ি উপলব্ধি করতে পারবেন আপনার সফলতা তত তাড়াতাড়ি আসবে।


অল্পতে রেগে যাওয়ার কারণ হচ্ছে রাগের উপর কোন সরকার এখনো পর্যন্ত ট্যাক্স বসাননি। রাগের উপর যদি কোনদিন ট্যাক্স বসে তাহলে দেখবেন অটোমেটিক্যালি আপনার এবং আপনি যাদের উপর রাগ করেন তাদের অনেকেই রাগপ্রকাশের পরিমাণ হুরহুর করে কমে গেছে। ওই যেমন করে শেয়ার বাজারের পতন হয় আর কি!
দেখুন রাগ যদি নিয়ন্ত্রণ করতেই চান তাহলে দু একটা উপায় বলতে পারি। কিন্তু উপায়ে যে বিধানগুলো দেওয়া হবে সেগুলো কিন্তু অক্ষরে অক্ষরে আপনাকে মেনে চলতে হবে। এখানে অনেক ক্যালকুলেশনের ব্যাপার আছে। আপনার যদি মেন্টাল ম্যাথে এক্সপেরিয়েন্স থাকে তাহলে আপনি এক্সট্রা অ্যাডভান্টেজ পাবেন। যদি সত্যিই ওষুধের উপর বিশ্বাস থাকে তবেই ওষুধ কাজ দেবে।
সারাদিনে কতবার রাগ করলেন তার একটা লিস্ট বানিয়ে ফেলুন। মোট রাগ সংখ্যা কাউন্ট করে ফেলুন।
ওই নির্দিষ্ট দিনের যতবার আপনি রাগ করেছেন তার মধ্যে সেই রাগ গুলোকে কে লাল কালিতে চিহ্নিত করুন যে আপনি এখন মনে করছেন যে তখন না রাগলেও চলত।
ওই নির্দিষ্ট দিনে আপনি যতবার রাগ করেছেন তার মধ্যে সেই রাগগুলোকে আপনি কমলা রঙের কালিতে চিহ্নিত করুন, যে রাগগুলো আপনি প্রকাশ করার সময় দেখছিলেন যে অন্যরা হি হি করে হাসছে আর মজা পাচ্ছে।
ওই নির্দিষ্ট দিনে আপনি যতবার রাগ করেছেন তার মধ্যে সেই রাগগুলোকে আপনি নীল কালিতে চিহ্নিত করুন যে রাগগুলো আপনি এখনো মনে করেন যে রাগ প্রকাশ করে ঠিক করেছেন।
এবারে ওই দিনের হিসেব নিয়ে বসুন। লাল কালি এবং কমলাকালিতে চিহ্নিত করা রাগের সংখ্যা থেকে নীল কালি রাগের সংখ্যা বিয়োগ করুন।
বিয়োগফল ওইদিনের লিস্টে নোট রাখুন।
বিয়োগফল যত দিন পর্যন্ত নীল কালির রাগ সংখ্যার সমান অথবা নীল কালির রাগ সংখ্যার থেকে কম না হচ্ছে ততক্ষণ পর্যন্ত আপনি এই প্রতিদিনের রাগের সংখ্যা লিস্ট বানানোর কাজ চালিয়ে যান।
বিয়োগফল যেদিন থেকে নীল কালির রাগ সংখ্যার সমান হতে শুরু করবে, সেদিন থেকে আপনি রাগ নিয়ন্ত্রণের এই খেলায় জিততে শুরু করবেন। আপনার জন্য আমার শুভেচ্ছা রইল।
রাগী মানুষকে অনেকেই ইচ্ছাই বা অনিচ্ছায় বাধ্য হয়ে পছন্দ করেন কিন্তু বদ্ রাগী মানুষকে কিন্তু কেউই পছন্দ করেন না। সাবধান 🔥🔥।
ও আরেকটা কথা বলতে ভুলে গেছি। আমার এই অভিনব রাগ নিয়ন্ত্রণের উপায় আবিষ্কার আপনার যদি ভালো লাগে তাহলে আপনার এই সম মনোভাবাপন্ন রাগী মানুষদের মধ্যে শেয়ার করতে ভুলবেন না। সস্তায় এর চেয়ে ভালো রাগ নিয়ন্ত্রণের উপায় আপনি দ্বিতীয়টি আর পাবেন না । গ্যারান্টি সহকারে বলতে পারি !


আপনি আপনার বড় ভাইয়ের ছেলেকে ভাইপো বলে ডাকতে পারেন । নাম ধরে ডাকতে পারেন। আবার আপনার পছন্দের কোন নাম দিয়ে আদর করে তাকে সেই নাম ধরেও ডাকতে পারেন।


ব্যাংক একাউন্ট ,ফিক্স ডিপোজিট, জীবন বীমা পলিসি এসব কোন কিছুরই নোমিনী সিলেকশনের ঝামেলাতে জড়াতাম না। জানি তো মরার পরেই আবার ফিরে পাবো অকারনে মাঝখান থেকে নমিনীকে টেনে এনে আবার তাকে ট্রান্সফার করাও ! জন্মের পরপরই নতুন করে কেউ কী ঝামেলায় জড়াতে চায়?
ও আরেকটা কথা, যাদের টাকা ধার নিয়ে শোধ দেব না বলে ঠিক করেছিলাম ,তাদের সব টাকায় ফেরত দিয়ে দেব। কারণ নতুন জীবন পেয়ে প্রথমেই সেই পাওনাদারদের মুখোমুখি হয়ে তাদের হাতে উত্তম মাধ্যম কে খেতে চায়?


প্রশ্নটা যখন আমার কাছে এসেছে তখন আমি আমার অনুভূতি দিয়ে উত্তর দেওয়ার চেষ্টা করছি। জানিনা উত্তরটা আপনার পছন্দ হবে কিনা!
আপনি তেমন ভালো ছাত্র নন , এটা আপনার স্বীকার উক্তি। একটা প্রশ্ন ভবিষ্যৎ জীবন কী শুধুমাত্র একজন ছাত্রের মার্কশিট বা পাওয়া মার্ক্সের উপর নির্ভর করেই স্থির হয়ে যায় ? এই প্রশ্নের উত্তরে আসার আগে আপনাকে আমি প্রশ্ন করতে চাই, আপনার ভবিষ্যৎ জীবন সম্পর্কে আপনার পরিকল্পনা কি? আপনি একজন ভালো ছাত্রের উপাধি নিয়ে ভবিষ্যতে সেই উপাধি কোন বিশেষ কাজে লাগাবেন বলে ঠিক করেছেন কী ? আমার কিন্তু জানা আছে অনেক ভালো ছাত্রই ভবিষ্যৎ জীবনে প্রতিষ্ঠিত হতে পারেন না ।কেন পারেন না সে প্রশ্নের গভীরতায় না গিয়ে একটা জিনিস শুধু বলতে পারি ভবিষ্যৎ জীবনের সফলতায় মেধা যত না বেশি গুরুত্বপূর্ণ তার থেকে অনেক বেশি গুরুত্বপূর্ণ সেই মেধা ব্যবহারের সক্ষমতা । অনেকেরই মেধা থাকে কিন্তু মেধা কোথায় কখন কিভাবে ব্যবহার করতে হয় তা তারা জানেন না ।আবার অনেকে নিম্ন মেধা সম্পন্ন হওয়া সত্ত্বেও সঠিক সময়ে সঠিক সিদ্ধান্ত নেওয়ার জন্যেই তারা সঠিক পথ বেছে নিতে পারেন এবং জীবনে সফল ও প্রতিষ্ঠিত হতে পারেন। আমার তো মনে হয়, একজন মানুষের জীবন কেমন ভাবে চলবে এটা অনেকটা নির্ভর করে তার সততা সফলতা ও আর্থিক প্রতিষ্ঠা কি রকম তার উপর। সৎভাবে ভালো টাকা উপার্জন করার জন্য চাকরি কিন্তু একমাত্র পথ নয় । ভীষণ ভালো ছাত্র হওয়া সত্বেও ঠিক যখন জীবনে প্রতিষ্ঠার প্রয়োজন ছিল তখন সেই ছাত্র চূড়ান্তভাবে অসফল হয়েছেন এমন বহু নিদর্শন আছে। আবার উল্টোদিকে একদমই ভালো ছাত্র ছিল না কিন্তু তার যেদিকে ঝোঁক ছিল সেই দিকটা সে বেছে নিয়ে কঠোর পরিশ্রমের মাধ্যমে তার জীবনে সফলতার চরম শিখরে পৌঁছেছেন এমন বহু নিদর্শন বাস্তব জীবনে দেখা যায়। আপনার আশেপাশেই আপনি খেয়াল করে দেখুন। এরকম বহু উদাহরণ আপনি পাবেন, তারা হয়তো ছোটবেলা ততো ভালো ছাত্র ছিলেন না কেউ হয়তো স্কুলের গণ্ডিও পার হননি অথচ এখন তারা ভীষণ প্রতিষ্ঠিত ব্যবসায়ী ।তাদের অধীনেই হয়তো এমন বহু মানুষ চাকরি করেন যারা তাদের ছাত্র জীবনে অনেক ভালো ছাত্র ছিলেন। জীবনে প্রতিষ্ঠা বা সফলতার ইতিহাস শুধুমাত্র পরীক্ষার মার্কশিটের মার্কস বা ডিভিশন দিয়ে নির্ধারিত হয় না। "সফল হতে গেলে শুধুমাত্র পড়াশোনাতেই ভালো হতে হবে" ,আমি এই মিথ বিশ্বাস করি না। তাই পড়াশোনায় খুব বেশি ভালো না হওয়াটা আমার কাছে কখনো কোন লজ্জার কারন বলে মনে হয় না। তবে হ্যাঁ ভালো ছাত্র হিসেবেই যদি আপনি আপনার শংসাপত্র পেতে চান বা চরিত্র সনদ পেতে চান তাহলে বলব নিরবিচ্ছিন্ন পাঠ অনুশীলন করা ছাড়া আপনার সামনে আর কোন খোলা রাস্তা নেই। আর যদি আপনার জীবনে প্রতিষ্ঠা লক্ষ্য হয় তাহলে পড়াশোনার পাশাপাশি জীবিকা বা পেশা নির্ভর বৃত্তি মূলক পাঠ অনুশীলনের দিকে বেশি নজর দিন। শুনতে খারাপ লাগলেও কঠিন বাস্তবতা এরকম, যে আমরা পড়াশোনা শিখতে বলি ভালো ছাত্র হওয়ার জন্য। আমরা ভালো ছাত্র হতে বলি ভালো অর্থ উপার্জনের জন্য। আর আমরা বিশ্বাস করি ভালো অর্থ উপার্জন করতে গেলে ভালো চাকরি জোগাড় করতে হবে। সত্যি বলতে কি , এই ভাবেই জ্ঞানগর্ভ বক্তব্যের মধ্যে দিয়ে ভালো ছাত্র আর ভালো অর্থের মহাবৃত্তটা সম্পূর্ণ হয়।


"ডিসিশন মেকিং" এটাতো ভীষণ কঠিন একটা কাজ। কারণ ডিসিশনের আফটার এফেক্ট সামলানো কখনো কখনো খুব কঠিন হয়ে পড়ে যদি সেটা ক্লিক না করে। যে কোন বিষয়ে সেই জন্য সিদ্ধান্ত নেওয়ার জন্য ওই বিষয়ে ভীষণ পারদর্শী দক্ষ এবং অভিজ্ঞ মানুষের পরামর্শ নেওয়াটাই বুদ্ধিমানের কাজ। আমার তো মনে হয় এই ডিসিশন মেকিং এর ব্যাপারে সবচেয়ে ভালো এবং নির্ভরযোগ্য উৎস হতে পারে তথ্য এবং প্রযুক্তিবিদ্যা। আপনি যে বিষয়ে সিদ্ধান্ত নিতে চান প্রযুক্তিবিজ্ঞানের বিভিন্ন সার্চিং ইঞ্জিনে গিয়ে সেই সম্পর্কে বিস্তারিত জেনে নিয়ে সিদ্ধান্ত নিলে আপনার বিপদের সম্ভাবনা অনেক কম থাকবে। ধরুন আপনি আন্তর্জাতিক মানের কোন বিশ্ববিদ্যালয় পড়াশুনা করবেন বলে স্থির করেছেন তাহলে আপনাকে ওই সংক্রান্ত যে সমস্ত সার্চিং ইঞ্জিন আছে তাদের ওয়েব এড্রেসে গিয়ে ডিটেলসে খোঁজ নিতে হবে। বিশ্বস্ত সার্চিং ইঞ্জিন আপনাকে বহু অজানা অথচ গুরুত্বপূর্ণ তথ্য দিতে পারে যে আপনি কখনো অন্য কারোর কাছ থেকে যোগাড় করতে পারবেন না। আপনি যদি ক্যারিয়ার নিয়ে কোন সিদ্ধান্ত নিতে চান তাহলেও বিভিন্ন প্রতিষ্ঠিত ক্যারিয়ার কাউন্সিলর বা এই জাতীয় সার্চিং ইঞ্জিন গুলো খুঁজে দেখতে পারেন।আপনাকে আপনার প্রয়োজনীয় তথ্য সরবরাহ করতে পারে ।


আপনি কিন্তু এতটুকু একা নন। আপনার যতক্ষণ গতিশীল মন আর চিন্তাশীল মস্তিষ্ক , অনুভূতি সম্পন্ন হৃদয় আপনার সঙ্গে আছে ততক্ষণ আপনি কোনভাবেই একা নন।এ পৃথিবীতে দিনের শেষে একা কে নয় বলুন তো? আমরা প্রত্যেকেই একা! যখন অনেকের সঙ্গে আনন্দ উল্লাসের পরিবেশে অন্যদের সঙ্গে নিজেকে সামিল করি তখনও কিন্তু মনের গহনে একান্তে আমি একাই!
জীবনের কিন্তু বহু পথ চলা এখনো বাকি। সামান্য শূন্যতাকে চিরশূন্যতা মনে করে হতাশায় ডুবে যাওয়ার ভিতরে আর যাই হোক বিচক্ষণতা নেই। আপনি নিজেকে প্রস্তুত করুন সময়ের সঙ্গে সঙ্গে মানিয়ে নেওয়ার জন্য। দেখবেন আপনার পছন্দের কোন এক বিশেষ বন্ধু। কোন এক নির্দিষ্ট সময় আপনার দিকে হাত বাড়িয়ে এগিয়ে আসবে আমন্ত্রণ নিয়ে।
তবে আপনার মন্তব্যে যে মানসিকতার ছাপ আছে তা মূলত এসছে বিশেষ কোন বন্ধু বা আরো সরাসরি বলতে গেলে বিশেষ বান্ধবী না থাকার তাৎক্ষণিক হতাশার কারণে। আপনি কিন্তু বন্ধু না থাকার জন্য আক্ষেপ করেছেন। আপনাকে বলে রাখি, প্রকৃত বন্ধু পাওয়া কিন্তু সত্যিই দুর্লভ। যে বন্ধুত্ব অর্জনের মেলামেশার জন্য পকেট ভারী করতে হয় ,পকেটের দিকে তাকাতে হয়, সেখানে আর যাই অর্জন করা যাক না কেন প্রকৃত বন্ধুত্ব অর্জন করা যায় না।
তবে সাময়িক রিলিফের জন্য নিচের পরামর্শ গুলো একবার ভেবে দেখতে পারেন।
আপনি বইয়ের সঙ্গে বন্ধুত্ব করে তুলতে পারেন। পাঠ্যবইতে আপনার একঘেয়েমি থাকতে পারে। পাঠ্য বই ছাড়াও পছন্দের যে কোনো বই যা পড়তে আপনার মন চায় তা জোগাড় করে ফেলুন। দরকার হলে লাইব্রেরী থেকে পড়ার জন্য ধার করে আনুন ।আপনি গান শিখতে পারেন। পয়সার অভাবে গানের টিউটর না জোগাড় করতে পারলেও আপনি শুনে শুনে গানের অনেকাংশই শিখে নিতে পারবেন। আর শেখার এই অনুশীলন নির্ভর পদ্ধতি আপনার অনেকটা সময় কেড়ে নেবে। এরপর একদিন দেখবেন নিঃসঙ্গতা কাটাতে বই অথবা গান আপনার সুন্দর বন্ধু হয়ে গেছে। একাকীত্ব কাটানোর আর একটা সুন্দর বিকল্প পথ আপনাকে আমি বলতে পারি। আপনি আপনার মনের কথাগুলো আপনি লিপিবদ্ধ করতে পারেন আপনার আবেগ আপনার অনুভূতি আপনার প্রতিক্রিয়া প্রতিদিন যদি আপনি কোথাও লিপিবদ্ধ করতে শুরু করেন দেখবেন আপনার সময়ই কি সুন্দর কেটে যাচ্ছে লেখার ঐ পাতাগুলো আপনার কেমন বন্ধু হয়ে গেছে । একদিন দেখবেন আপনি ওই অক্ষর শব্দগুলোর সঙ্গে বন্ধুর মতো কথা বলে চলেছেন।


আর যাই হোক আপনি আপনার বাসার ঠিকানা পরিবর্তন করবেন না। আপনার যাতায়াতের রাস্তাও পরিবর্তন করবেন না।
জীবনে একজন আরেকজনকে প্রপোজ করা খুব স্বাভাবিক বিষয় । একই সঙ্গে একসেপ্ট করা অথবা রিজেক্ট করাও অস্বাভাবিক নয় ।আপনি যখন টস করেন তখন হেড অথবা টেল যে কোন একটা পড়বে জেনেই আপনি কিন্তু টস করেন । ক্রিকেট বা ফুটবল মাঠের টস খেয়াল করে দেখবেন, টসের রেজাল্ট যাই হোক না কেন, খেলার রেজাল্ট কিন্তু অন্য হতে পারে। টসের রেজাল্টকে কিন্তু খেলার ভাগ্য বলে কোন দলই মনে করেন না। তারা তাদের বেস্ট পারফরম্যান্স দেন ম্যাচ জেতার জন্য। আপনার প্রপোজ করার বিষয়টি জাস্ট টস করার মত ছিল। আপনি ওই রেজাল্টকে ভুলে যান। আপনি তার সঙ্গে সম্পর্ক গড়ে তোলার ব্যাপারে যদি স্থির সিদ্ধান্ত নিয়েই থাকেন তাহলে কিন্তু আপনাকে অপেক্ষা করতে হবে । হতে পারে, অনন্তকালের জন্য অপেক্ষা করতে হবে। আর যদি তার এই প্রত্যাখ্যানকে আপনি ভীষণ স্পোর্টিংলি নেন , তাহলে আপনি দেখবেন যে আপনার মানসিক চাপ অনেক কমে আসছে ।আপনি বিষয়টিকে যত কম গুরুত্ব দেবেন দেখবেন আস্তে আস্তে আপনার ভিতর থেকে এই অবাঞ্ছিত বা অনাকাঙ্ক্ষিত অভিজ্ঞতা ম্লান হয়ে যাবে। আর সত্যি বলতে কি, লজ্জা পাওয়ার তো কিছু নেই। আপনার যেমন আপনার মনের পছন্দের কথা বলার অধিকার আছে তেমনি অন্য কারো সেই বিষয়ে সহমত বা ভিন্নমত পোষণ করার অধিকার আছে। আপনার মন্তব্যে লজ্জা পায় বলা আছে এই লজ্জাটা কে পায় ? "য়" না "ই "? এখন সেটাই দেখার ! লজ্জা যদি আপনি পান তাহলে আমি বলব তার কোন কারণ নেই ।আর যদি সেই মেয়ে লজ্জা পায় তাহলে বুঝতে হবে আপনার প্রতি তার কনা মাত্র অনুভূতি থাকলেও আছে। অপেক্ষা করুন,ভবিষ্যতে আপনার জীবনের রাস্তায় পছন্দের মত কাউকে বা সেই মেয়েকেই আপনি খুঁজে পেয়ে যাবেন।


মানুষকে বশ করার জন্য দুটো গাছ ভীষণ ভালো কাজ দেয়। আয়ুর্বেদ শাস্ত্রে ভাই ইউনানী চিকিৎসায় এর উল্লেখ আছে কিনা জানা নেই । তবে ভালোবাসা গাছের ফল প্রতিদিন না হোক প্রতি সপ্তাহে একটা করে এবং বিশ্বাস গাছের বাকোল বা ছাল প্রতিদিন সকালে নির্যাস করে এক চামচ খাওয়ালে অতি স্বার্থপর লোককেও নাকি ভালোবাসার বন্ধনে বশ করা যায় ! এসবই শোনা কথা। পরীক্ষা প্রার্থনীয়।


অপরিচিত মানুষ যেহেতু আপনাকে চেনেই না সেজন্যে তার দিক থেকে আপনার ক্ষতি হওয়ার সম্ভাবনা অনেক কম। যদিও বা ক্ষতি হয় সেটা ভীষণই অ্যাক্সিডেন্টলি। সেই ক্ষতির পিছনে কোন নির্দিষ্ট পরিকল্পনা বা অভিসন্ধি আছে কিনা নিশ্চিত হওয়া যায় না। তবে যদি সেই অপরিচিত ব্যক্তি আপনার কোন ক্ষতিও করে তাহলে জানতে হবে সেই অপরিচিত ব্যক্তি কে আপনার ক্ষতি করার জন্য আপনারই কোন পরিচিত ব্যক্তি কাজে লাগিয়েছে। নইলে সারা পৃথিবীতে এত মানুষ থাকতে সে আপনার কেন ক্ষতি করার চেষ্টা করবে। আসলে বাস্তব জীবনের অভিজ্ঞতাই দেখা যায় পরিচিত মানুষদের দিক থেকেই ক্ষতির সম্ভাবনা বেশি থাকে। তার কারণ পরিচয় যখন কোন সম্পর্ককে গভীর থেকে গভীরতর পর্যায়ে নিয়ে যায় তখন পরিবার জীবন এবং ব্যক্তিজীবনের বহু গোপনীয় বিষয়ে তার সামনে প্রকাশ পেয়ে যায়। এখন যদি কেউ কারো ব্যক্তিগত জীবন বা পরিবার জীবনের দুর্বলতাকে পুঁজি করে সেই পরিচিত ব্যক্তিকে আঘাত করতে যায় তাহলে বুঝতে হবে যে পরিচয় বা সম্পর্কটা সত্যিকারের বিশ্বাস বা ভালোবাসার বন্ধনে তৈরি হয়নি। পরিচিত ব্যক্তিদের মধ্যে একসময়ের ভালো সম্পর্ক ধীরে ধীরে ঈর্ষায় পরিণত হয়ে যায়। একজনের ভালো অন্যজনের যেন মন খারাপের কারণ হয়ে দাঁড়ায়।ধীরে ধীরে এক পরশ্রীকাতরতা গ্রাস করে ফেলতে থাকে পরস্পরকে । প্রকাশ্যে সবার সামনে দুজন দুজনের হাত ধরাধরি করে থাকেন ঠিকই কিন্তু অন্য হাতে লুকানো ছুরি থাকে অন্যজনের পিঠে বিধানোর জন্য।
আমার মনে হয় মানুষ হিসেবে আমাদের যতদূর সম্ভব পরস্পর পরস্পরের প্রতি অনেক বেশি বিশ্বাসী এবং দায়বদ্ধ হওয়া প্রয়োজন। এই পারস্পরিক দায়বদ্ধতা যত বেশি আন্তরিক এবং সৎ হবে তত কিন্তু একজন থেকে অন্যজনের বিপদ বা ক্ষতির সম্ভাবনাও কমে আসবে।


আমার বিশ্বাস,,আত্মসম্মান বিসর্জন দেওয়া থেকে দূরে থাকলে নিজেই নিজের মস্তিষ্কের মালিক হওয়া যাবে। তবে আমার জন্য কাজটা কঠিন । 😊 । কেননা ইতিমধ্যে এটা অন্য কোথাও লিজ দেওয়া আছে।


একজন নাগরিক হিসেবে আমার যে অধিকার সমাজ কি সেই অধিকার কে মান্যতা দেয় ? অধিকার একজন উপভোক্তাকে উপভোগ করার দাবিকে মান্যতা দেয়। আর মান্যতা তখনই অর্জন করা সম্ভব হয় যখন একজন উপভোক্তার অধিকার উপযুক্ত মর্যাদা অর্জন করে। আমার মনে হয় অধিকার ও মর্যাদা সমার্থক না হলেও পরিপূরক হিসেবে এক বন্ধনীতে আবদ্ধ হতে পারে।


মরুভূমি বা বরফ ঢাকা দেশে মাছ চাষের মাধ্যমে বেঁচে থাকার উপায়কে জীবিকা হিসেবে বেছে নেওয়া খুব কঠিন। আমার মনে হয় মরুভূমি বা কুমেরু মহাদেশের মতো বরফ ঢাকা অঞ্চলে মৎস্যজীবী দেখা যাবে না। প্রশ্ন এলেই উত্তর দেওয়ার জন্য মনটা উসখুশ করতে থাকে তাই এই উত্তরটা দিয়ে ফেললাম।এটা আমার অনুমান নির্ভর উত্তর ।আমার মনে হয় ভূগোল নিয়ে যাওয়ার পড়াশোনা তিনি বোধহয় সবচেয়ে ভালো এর উত্তর দিতে পারবেন।


আমি তখনই অন্য একজনকে পাগল বলবো যখন আমার বিচার বুদ্ধি দিয়ে অন্য কারুর আচার-আচরণ কাজকর্ম বা বিচার বুদ্ধি স্বাভাবিক বলে মনে হবে না। আমার চিন্তাভাবনার সঙ্গে যখন সেই মানুষটির চিন্তাভাবনার পার্থক্যটা বাড়তে বাড়তে দুই মেরুর মত সম্পূর্ণ বিপরীত প্রান্তে এসে পৌঁছেছে বলে মনে হবে , তখন আমার তাকে পাগল বলেই মনে হবে। তার কারণ আমার বিচার বুদ্ধিতে যেটা ঠিক বলে মনে হচ্ছে অন্য মানুষটির বিচার বুদ্ধি তো সম্পূর্ণ উল্টো ,বিপরীত । যেহেতু আমি নিজেকে সম্পূর্ণ সুস্থ এবং স্বাভাবিক মনে করি তাই আমার সম্পূর্ণ বিপরীত মেরুর চিন্তাভাবনাকে আমার অস্বাভাবিকই লাগবে । আমি হয়তো তখন তার চিন্তা ভাবনাকে পাগলের ভাবনা বলে বসতে পারি ।
আবার উল্টো দিক থেকেও কিন্তু ঘটনাটা ঘটতে পারে ।আমি যাকে পাগল বলে আখ্যায়িত করছি, তার চিন্তাভাবনায় কিন্তু আমাকে তার পাগল বলে মনে হতে পারে ।তার কারণ সেই তখন অনুমান করছেন যে আমার আচার-আচরণ বিচার বুদ্ধি তার চিন্তা ভাবনা থেকে সম্পূর্ণ উল্টো । আমার আচরণ তার কাছে এক অস্বাভাবিক আচরণ বলে মনে হতে পারে ।তাহলে সে যদি তখন আমায় পাগল বলে ডাকতে শুরু করে বা ভাবতে শুরু করে তাহলেও কিন্তু অন্যায় হবে না।
সেজন্যে একজন মানুষ হয়ে অন্য একজন মানুষের চিন্তা ভাবনাকে তাচ্ছিল্য করে পাগল বলে ফেলা না সুস্থ স্বাভাবিকতার লক্ষণ না সুস্থ বিচক্ষণতার গুণ। তাই আমার মনে হয় কারো সম্পর্কে কোন মন্তব্য করার আগে আমাদের ভেবে দেখা দরকার যে বিপরীত দিক থেকেও কিন্তু আমার সম্পর্কে অন্য কারোর এইরকম ধারণা হতে পারে। আমার মনে হয় পরস্পরের বিচার এবং বিশ্বাসকে যদি আমরা যথেষ্ট শ্রদ্ধা এবং সম্মানের চোখে দেখি তাহলে আর যাই হোক আমার সহ নাগরিক কে আমি পাগল বলতে পারব না।।


এই প্রশ্নে "তিনি "কে? এই "তিনি" যদি আপনার বিশেষ বান্ধবী হয়, তাহলে উত্তরের মাত্রা একদিকে পৌঁছাবে ।আর এই তিনি যদি আপনার বিবাহিতা স্ত্রী হন তাহলে তার উত্তর একটু অন্যরকম হবে। কেননা বিবাহিতা স্ত্রী যদি তার স্বামীর সম্পর্কে বারবার না বলেন, অন্য কারোর কাছে , তাহলে তো স্বামী বেচারার সত্যিই অভিমান হওয়ার কথা !
যাক, এবার প্রশ্নের উত্তরে আসা যাক । আমার অল্পবুদ্ধির মাথায় যেটা মনে আসছে তা হল ,হয় তার স্বামী নেই ।তাই তিনি স্বামীর কথা বলতে পারছেন না । হতে পারে সে আপনার প্রশ্নের অপেক্ষায় আছে যে আপনি কবে তার স্বামী সম্পর্কে সবিস্তারে জানতে চান। অথবা যার সঙ্গে তিনি কথা বলছেন তাকেই তিনি স্বামী বলে মনে করেন । তাই যার সঙ্গে তার কথা চলছে তার সম্পর্কে আর কি বা কথা বলা যায় ! সেই জন্যই হয়তো আপনার সঙ্গে সে তার স্বামীর কোন কথা বলে না।


বাংলাদেশ এত বড় একটা দেশ বিশাল তার জনসংখ্যা অথচ সেখানে ডিটেকটিভ থাকবে না এটা আমরা ভাববো কি করে?
আমার তো মনে হয় দেশের কনসেপ্ট ছেড়ে দিয়ে আমরা যদিও জেলা ব্লক গ্রাম এমন কি যদি আরো ছোট ইউনিট পরিবারে পৌঁছে যায় তাহলেও দেখব অসংখ্য টিকটিকির ছড়াছড়ি প্রতি বাড়িতে। এখন যদি ডিটেকটিভকে ডিটেক্ট বা আইডেন্টিফাই করা কঠিন হয়ে দাঁড়ায় তাহলে আপনার সুবিধার জন্য একটা ছোট্ট ক্লু দিতে পারি, আপনার কাজে আসতে পারে। আমার ছোট্ট বোন আমাদের বাড়িতে একজন ভীষণ এফিসিয়েন্ট ডিটেকটিভ হিসেবে কাজ করে গেছে আমার বিয়ের আগ পর্যন্ত । (যদিও আমার বিয়ের পর সেই দায়িত্বটা সে অন্য আরেকজনের কাঁধে খুব দক্ষতার সঙ্গে ট্রান্সফার করে দিয়ে গেছে। )আমার যাবতীয় কীর্তির (অবশ্যই গোপন কুকীর্তি) খবর মুহূর্তের মধ্যে তার কাছে পৌঁছে যেত এবং সেই খবর যথারীতি আমার ভীষণ কোমল স্বভাবের মা এবং যার পর নাই গম্ভীর রাশভারী বাবার কাছে সেই ইনফরমেশন কমিউনিকেট (কখনো কখনো একটু ফেব্ রিকেটিং অ্যান্ড ম্যাগনিফাইড )হয়ে যেত।
এখন আপনার বেলায় ঠিক সেরকম কিছু হওয়ার সম্ভাবনা আছে কিনা নিজের পারফরমেন্স, অ্যাক্টিভিটিস সম্পর্কে আপনার বোন স্থানীয় কারোর এসেসমেন্ট বা রিঅ্যাকশন কি সেটা খেয়াল করুন। আশা করি ডিটেকটিভ খোঁজার যে কাজ এই মুহূর্তে আপনাকে আমি ডিটেকটিভ হিসেবে দিলাম সেটা কাজে এসে যাবে।


অনেকেই অন্যজনকে অপমান করে এক প্রকার আনন্দ উপভোগ করেন। সমস্ত অপমানের মূলেই আছে " আমিত্ব" প্রকাশের এক উগ্র বাসনা। নিজের আমিত্ব প্রদর্শনের জন্যই অন্যকে খাটো করে ফেলা হয় । নিজেকে মহান প্রমান করার জন্য সমাজের চোখে অন্যকে খাটো করা আত্ম গরিমা প্রকাশের এক প্রচলিত নিয়ম হয়ে দাঁড়িয়েছে। মানুষ অন্য একজনকে অপমান কখনো সজ্ঞানে করে কখনো বা অসতর্কতার কারণে করে ফেলে। অনিচ্ছাকৃত বা অসতর্কতার কারণে কাউকে অপমান করলে যদি সঙ্গে সঙ্গে ক্ষমাপ্রার্থনা করা হয় তখন বোঝা যায় যে আদৌ তার অপমানের কোন ইচ্ছা ছিল না। পরিবেশ বা পরিস্থিতির কারণে হয়তো অপমান করা হয়ে গেছে, এক্ষেত্রে অপরাধ ক্ষমাযোগ্য। কিন্তু অহমিকা বা ক্ষমতা প্রদর্শনের জন্য যখন একজন মানুষ অন্য কাউকে অপমান করেন তখন সেই অপরাধ ক্ষমার অযোগ্য হয়ে ওঠে।
সজ্ঞানে অন্য কাউকে অপমান করার পিছনে মূল যে মনস্তাত্ত্বিক কারণ থাকে বলে আমার মনে হয় তা হল ১) নিজেকে চিনতে ভুল করা বা ২)যাকে অপমান করছি তাকে চিনতে ভুল করা অথবা ৩)একই সঙ্গে নিজেকে এবং যাকে অপমান করছি দু'জনকেই চিনতে ভুল করা। মানুষ যখন নিজের অধিকার বোধ এবং নিজস্ব সীমা সম্পর্কে জ্ঞান হারিয়ে ফেলে তখনই সে অন্যকে অপমান করার ঔদ্ধত্য দেখায়।


আমাকে এই উত্তরের জন্য প্রো-মেটিরিয়ালিস্টিক বলে দেগে দেওয়া হবে কিনা জানিনা, তবে আমার অভিজ্ঞতায় আমি দেখেছি অর্থ বহু মানুষের মুখে হাসি ফোটাতে পারে। কারণ , অর্থ একজন মানুষের জীবন এবং জীবন দর্শন কি অদ্ভুত ভাবে বদলে দিতে পারে তাই একমাত্র ভুক্তভোগীরাই জানেন। হাসি আর কান্না এই দুই অবস্থানের মাঝখানের ব্যারিকেডটা অর্থ । সাময়িক প্রশান্তি এবং স্বস্তির জন্য সত্যিই অর্থের প্রয়োজন হয়।অর্থের অভাবে বহু মানুষকে আমি কাঁদতে দেখেছি। অর্থের অভাবে বহু সম্পর্কের আমি অকাল বিচ্ছেদ দেখেছি। অর্থের অভাবে বহু মানুষকে বিনা চিকিৎসায় মরে যেতেও দেখেছি। অর্থের অভাবে নিজের পছন্দের বিষয়ে পছন্দের কলেজে পড়তে যেতে পারেননি এমন প্রতিভাবান ছাত্রছাত্রীও আমি দেখেছি। অর্থের অভাবে অনেক প্রতিভার মৃত্যু দেখেছি। অর্থের অভাবে মানী মানুষের সম্মানহানি হতে দেখেছি। অর্থের কারণে কত ভালবাসাকে হারিয়ে যেতে দেখেছি। আবার অর্থই কত হারিয়ে যাওয়া পথকে মিলিয়ে দিতে পেরেছে তা আনন্দের সঙ্গে দেখেছি।
হ্যাঁ এটা সত্যি যে অর্থের উপস্থিতি সমস্ত সুখের উৎস এটা হয়তো সঠিক নয়, কিন্তু জীবনের ছোটখাটো চাওয়া-পাওয়া গুলো মেটানোর জন্য অর্থ যে কি জরুরি একজন দরিদ্র দুবেলা দু'মুঠো ভালো করে খেতে না পাওয়া মানুষ সবচেয়ে ভালো বুঝতে পারবেন। পার্থিব চাওয়া পাওয়ার ব্যালান্স শিট করে মেলানোর খেলাতে অর্থই কিন্তু শেষ হাসি হাসে।


এখন যার নাম ধরে সেই মেয়ে ডাকছেন তার নাম যদি সত্যিই খুব সুন্দর হয় তাহলে কিন্তু কারোর আপত্তি থাকার কথা নয়।
তবু সাধারণভাবে যে সমস্ত কারণের জন্য কম বয়স হওয়া সত্ত্বেও একটি মেয়ে অন্য ছেলের নাম ধরে ডাকেন বলে আমার অনুমান হয় সেগুলি হল:
সেই প্রগতিশীল মেয়ে বিশ্বাস করেন যে, বয়স একটি নিতান্ত সংখ্যা মাত্র ।সেজন্য তিনি হয়তো বয়সকে তত বেশি গুরুত্বই দেন না।
তিনি ছেলেটির সঙ্গে বন্ধুত্ব পাতাতে চান ।
তিনি ছেলেটির সঙ্গে বিশেষ বন্ধুত্বের সম্পর্কে আবদ্ধ হতে চান ।
তিনি সত্যিই যদি অতি প্রগতিশীল হন তাহলে হতে পারে এই নাম ধরে ডাকা কে তিনি একটি বিশেষ সম্পর্কের প্রপোজাল হিসেবে প্রকাশ করছেন ।
সবচেয়ে খারাপ যেটা হতে পারে, মেয়েটি হয়তো অত্যন্ত দাম্ভিক ও অহংকারী ।সেজন্যে ছেলেটি বয়স বেশি হওয়া সত্ত্বেও তাকে সম্মান না দেখিয়ে নাম ধরে ডেকে তার অহমিকা প্রকাশ করে ফেলেন।


এটা নির্ভর করছে আপনি ভবিষ্যতে কোন পেশার জন্য নিজেকে প্রস্তুত করতে চাইছেন তার উপর। গ্রাজুয়েশন এর পর যদি আপনি শিক্ষকতার পেশায় নিজেকে নিযুক্ত করতে চান সেক্ষেত্রে বিএড অবশ্যই প্রথম লক্ষ্য হওয়া উচিত। তার কারণ শিক্ষকতার জন্য বি এড অত্যাবশ্যকীয়। এখন যদি শিক্ষকতা ছাড়া আরও বিভিন্ন যে সুযোগ রয়েছে সেই সমস্ত পেশার জন্য নিজেকে প্রস্তুত করতে চান সেক্ষেত্রে competitive পড়াশোনা করে এগিয়ে যাওয়াটা ভীষণ বিচক্ষণতার পরিচয় হবে বলে মনে করি। কম্বাইন্ড পড়াশোনাতে সুযোগ অনেক বেশি বলে মনে হলেও বাস্তবিক ক্ষেত্রে শিক্ষকতার ক্ষেত্রেও কিন্তু শূন্য পদের সংখ্যা যথেষ্ট বেশি থাকে। বিভিন্ন দপ্তরের প্রতিযোগিতামূলক পরীক্ষাগুলো যেহেতু বিভিন্ন সময়ে হয় এবং প্রশ্নপত্রের ধরন কিছুটা এক ধরনের হলেও প্রতি ক্ষেত্রেই কিছু প্রশ্নের ধরনগত পার্থক্য থাকে বলে এক্ষেত্রে সফলতার জন্য যথেষ্ট পরিশ্রম দিতে হয়। কম্বাইন্ড পরীক্ষার ক্ষেত্রে পরীক্ষার প্রশ্নপত্রের পূর্ব অনুমান করা কষ্টসাধ্য বিষয়।অন্যদিকে শিক্ষকতার পেশায় যাওয়ার জন্য যেহেতু প্রশ্নপত্রের ধরন এবং বিষয় নির্ভর প্রশ্নপত্র হয় বলে কর্ম প্রার্থীদের তুলনামূলকভাবে কিছুটা পূর্বানুমান কাজে আসতে পারে।
সবচেয়ে ভালো হয় বিএড এর পাশাপাশি নিজেকে যদি প্রতিযোগিতামূলক পরীক্ষার জন্য একই সঙ্গে প্রস্তুত করা। এক্ষেত্রে সময় কি সঠিকভাবে কাজে লাগানো একটা চ্যালেঞ্জিং বিষয় হতে পারে। কিন্তু ঠিক ঠিক ভাবে টাইম ম্যানেজমেন্ট করে যদি বিএড এর পাশাপাশি কম্পিটিটিভ পড়াশোনা চালিয়ে যাওয়া যায় তাহলে competitive examination এর অভিজ্ঞতা এবং বিএড এর পেশাগত দক্ষতার শংসাপত্র এই দুই মিলে চাকরির বাজারে কিন্তু বাড়তি অ্যাডভান্টেজ পাওয়া যেতে পারে।


আপনি স্থির নিশ্চিত যে আপনি যথেষ্ট চালাক চতুর বা চটপটে নন ! আমার কিন্তু বিশ্বাস আপনি যথেষ্ট চটপটে এবং বুদ্ধিমান ।
দু কান খোলা রেখে উপস্থিত বুদ্ধি কাজে লাগিয়ে কাজ করলে তাকে চালাক চতুর মানুষ বলা যেতেই পারে।
আপনি যদি হঠাৎ করে স্বাভাবিক এর চেয়ে বেশি চালাক চতুর বা চটপটে হতে চান তাহলে আপনি আপনার প্রতিবেশী কাউকে হয় বেশ কিছু টাকা ধার দিন বা তার কাছ থেকে ধার নিন। কাউকে ধার দিলে বা কারো কাছ থেকে ধার নিলে যে অভিনব অভিজ্ঞতা হয় তারপরে আর কেউ চালাক চতুর বা চটপটে না হয়ে পারেনা।


অত্যন্ত সাদামাটা সাধারণ এবং জাঁকজমক বিহীন বোঝাতে সাধারণত অনারম্বর শব্দটি ব্যবহার করা হয়ে থাকে।


পড়াশোনায় লক্ষণীয় উন্নতি করে শিক্ষকের প্রিয় পাত্র হওয়া সম্ভব। একজন শিক্ষক সব সময় যান তার প্রিয় ছাত্র-ছাত্রীরা নিয়মানুবর্তী হবে পড়াশোনার প্রতি মনোযোগী হবে এবং কঠোর পরিশ্রমী হবে। আপনি যদি শিক্ষক মহাশয়ের কাছে প্রিয় ছাত্রী হওয়ার জন্য এই কাজগুলো করতে শুরু করেন তাহলে শুধু শিক্ষকের কাছে নয় বহু মানুষের কাছে আপনি একজন অতি জনপ্রিয় এবং সফল মানুষ হিসেবে আখ্যায়িত হতে পারবেন।


অ্যানিমিয়া।


রিজার্ভ ব্যাঙ্ক অফ ইন্ডিয়া


রোমান্টিক জীবনের সহজপাঠ নিতে গেলে সত্যিই তো এরকম প্রশ্নের মুখোমুখি হতেই হবে। আসলে এই প্রশ্নের উত্তরে আপনার একটা রোমান্টিক উত্তর দেওয়া প্রয়োজন । কেননা সেই মেয়ে খুব ভাল করেই জানেন যে আপনি তাকে ভালবাসেন ।অথচ তার ভিতরে হয়তো তার নিজের গায়ের রং নিয়ে সামান্য হলেও একটু খারাপ লাগা আছে। তাই হয়তো তিনি বিব্রত বোধ করেন মাঝে মাঝে। আপনি বিষয়টিকে ঠিক কিভাবে দেখেন বা তার গায়ের রং আপনার কাছে কতটা গুরুত্বপূর্ণ তা হয়তো তিনি খুব ভালো করে বুঝে নিতে চাইছেন এই প্রশ্নের মাধ্যমে। ( যদিও এখন খুব কম মেয়ে এটা নিয়ে এত বেশি ভাবেন ।কেননা তারা খুব ভালো করেই জানেন গায়ের রং সত্যিকারের কিছু মানে করে না। একটা সময় জীবনে মনটাই মানে করে । অর্থ প্রতিষ্ঠা রূপ বাইরের চাকচিক্য সৌন্দর্য ভীষণ রকমের আপেক্ষিক। গায়ের রংটা সেখানে কিছু মানে করে না।)
আপনি আপনার প্রেমিকাকে বলতেই পারেন যে আপনি যখন তাকে ভালোবেসেছেন সে প্রথম দিন থেকেই তো আপনার প্রেমিকার গায়ের রং তত বেশি উজ্জ্বল নয় । এটা জানার পরেও যখন আপনি তাকে ভালোবেসেছেন তাহলে গায়ের রং নিয়ে তাকে অযথা দুশ্চিন্তা করতে হবে না। আপনি বলুন আপনি মানুষটাকে ভালোবেসেছেন মানুষের মনটাকে ভালোবেসেছেন আপনি গায়ের রং কে ভালবাসেন নি কাজে গায়ের রং নিয়ে অযথা দুশ্চিন্তা না করলেও চলবে।
আপনি আপনার প্রেমিকাকে উজ্জীবিত করার জন্য বলতেই পারেন, যে চোখ দিয়ে আমরা সারা পৃথিবীকে দেখি ,যে চোখ দিয়ে আমরা সৌন্দর্যকে অনুভব করি সে চোখের মনি কিন্তু কালো। একটু ঠাট্টার ছলে আপনার প্রেমিকাকে কিন্তু আপনি বলতেই পারেন যে "আমার মাথার চুল যদি কালো না হতো তাহলে কি তুমি আমায় এত বেশি ভালবাসতে?" আমার ধারণা আপনার প্রেমিকা কিছুটা হলেও আত্মবিশ্বাস ফিরে পাবেন। হয়তো তার মন খারাপ টাও ধীরে ধীরে মিলিয়ে যাবে।
আপনার প্রেমিকা যাতে গায়ের রং নিয়ে হীনমান্যতাই না ভোগেন তার জন্য আপনাকেই কিন্তু এগিয়ে আসতে হবে।


পরীক্ষা দিতে যাওয়ার আগে নার্ভাস হওয়া একদম অস্বাভাবিক কিছু নয়। বহু ছাত্র-ছাত্রীর এই জাতীয় সমস্যা আছে। আমার ছাত্র জীবনের যা পারফরম্যান্স তাতে করে বোধহয় এই বিষয়ে আমি আপনার সঙ্গে কম্পিটিশনে জিতেই যাব! এই পরীক্ষা ভীতি কাটিয়ে ওঠার জন্য আমার নিজের অভিজ্ঞতা থেকে দু একটা কথা আপনাকে শেয়ার করতে চাই।
ঠিক পরীক্ষার আগে বিশেষত সপ্তাহখানেক আগে বন্ধুরা বিভিন্ন সব কোশ্চেন বলে আমার মনোবল এত ভেঙে দিত যে আমার মনে হতো এই সমস্ত কোশ্চেন তো আদৌ আমি রেডি করিনি ।তাহলে আমি কিভাবে ভালো স্কোর করব? যদিও পরীক্ষার দেওয়ার পর প্রশ্নপত্র মিলিয়ে দেখতাম তারা আচমকা যে সমস্ত প্রশ্নের কথা বলেছিল তার কোনটাই প্রশ্নপত্রে নেই। অথচ আমি আমার নিজের প্রিপারেশন অনুযায়ী যেভাবে পরীক্ষা হলে তৈরি হয়ে গেছিলাম তার প্রায় সবটাই আমার জানার মধ্যে এসেছে। এরপর থেকে আমি এই অভ্যাসটা বদলাতে শুরু করলাম। পরীক্ষার আগে বন্ধুদের সঙ্গে সম্ভাব্য প্রশ্নপত্র নিয়ে কখনোই আলোচনা করতাম না । আপনাকেও আমি বলব, কোনভাবেই আপনার সহপাঠীদের সঙ্গে সম্ভাব্য প্রশ্নপত্র কি আসতে পারে তা নিয়ে অকারণে আলোচনা করতে যাবেন না। হাজার জন হাজার রকম সাজেশনস দেন আর এতেই ভীষণ রকমের কনফিউশন তৈরি হয়। আপনার নিজের পড়াশোনা, আপনার প্রস্তুতি এবং আপনার শিক্ষক মহাশয় বা মহাশয়ার দেওয়া সাজেশন আর আপনার ধারাবাহিক অনুশীলন এর উপর ভিত্তি করে , আপনি মনোবল স্থির রেখে শেষের কিছুদিন বারবার আপনার পুরনো পড়াগুলো টানা রিভাইস করে যান। এতে আপনার অযথা আতঙ্ক অনেকটাই কমে যাবে বলে আমার বিশ্বাস।
আপনি মক টেস্ট দিতে থাকুন। আপনার বইয়ে নিশ্চয়ই বেশকিছু নমুনা প্রশ্নপত্র আছে। সেই নমুনা প্রশ্নপত্র গুলো আপনি যতটা সম্ভব সময় ধরে সম্পূর্ণ করার চেষ্টা করুন। আপনি যত বেশি মক টেস্টের প্র্যাকটিস করে যাবেন আপনি দেখবেন আপনার আত্মবিশ্বাসও সেই রকম গতিতে বৃদ্ধি পাচ্ছে। সাবজেক্ট পিছু আপনি যদি মক টেস্ট এইভাবে চালিয়ে যেতে পারেন পরীক্ষার অন্তত দিনদশ পনেরো আগে পর্যন্ত , তাহলে দেখবেন আপনি অসম্ভব আত্মবিশ্বাসী হয়ে পড়েছেন। সঙ্গে সঙ্গে টাইম ম্যানেজমেন্টও আপনার ভীষণ রকম উন্নতি হয়েছে। পরীক্ষাভিত্তি দূর করার কিন্তু সবচেয়ে ভালো উপায় বারবার মক টেস্টে অংশগ্রহণ করা। যদি আপনি সময়ের ঘাটতি আছে এরকম অনুভব করেন তাহলেও সাবজেক্টের চ্যাপ্টারগুলোকে পার্টে পার্টে ভেঙে নিয়ে মক টেস্ট দিয়ে যান।
আমি আমার নিজের কথা বলতে পারি সেকেন্ডারি লেভেল পর্যন্ত আমার টেনশনে পরীক্ষার আগে জ্বর পর্যন্ত চলে আসতো। রীতিমতো জ্বরের ওষুধ খেয়ে এবং সঙ্গে নিয়ে পরীক্ষা হলে গেছি এমন অভিজ্ঞতাও আমার আছে। কাজেই একবারও ভাববেন না যে এই সমস্যা শুধুমাত্র আপনার। আমি যখন হায়ার সেকেন্ডারি তে অ্যাপিয়ার হতে গেলাম তার অনেক আগে থেকেই আমি আমার স্যারদের এডভাইস অনুযায়ী বারবার মক টেস্ট দিতাম। ধীরে ধীরে ভীষণ আত্মবিশ্বাসী হয়ে উঠেছিলাম অথচ আগে কি ভয়ংকর ভয় পেতাম বারবার মনে হতো আমি কোন কোয়েশ্চেন বোধ হয় কমন আসবে না। ভীষণ নার্ভাস ফিল করতাম। এরপর এখন মক টেস্ট দেওয়াটা আমার জন্য নেশার মতো হয়ে গেছিল। সাবজেক্ট চ্যাপ্টার রিভাইস করতাম সঙ্গে সঙ্গে সেই চ্যাপ্টারের মক টেস্ট দিতে থাকতাম। এরকম ভাবে ফিজিক্স কেমিস্ট্রি ম্যাথের বিভিন্ন চ্যাপ্টারগুলোকে গ্রুপে ভেঙে নিয়ে মক টেস্ট দিতাম। আর সময়ও ক্যালকুলেট করতাম মার্কসের উপর ডিপেন্ড করে। প্রথম থেকে ততবেশি স্পিড এবং স্কোরিং এ উন্নতি না হলেও কিছুদিন পর সত্যি বলতে কি আমি নিজের আত্মবিশ্বাস এবং ছোটখাটো ভুল এড়িয়ে নির্ভুল উত্তর দেওয়ার ক্ষেত্রে যথেষ্ট সফল হয়েছিলাম। হাত-পা কাঁপুনি এবং জ্বরও পালিয়ে গেছিল।


যেকোনো ফলাফল তিনটি খন্ডে বিভক্ত হতে পারে। ১) উত্তম ২) মধ্যম এবং ৩) অধম।
১০০ ভাগের ১/৩ ভাগ= ৩৩.৩৩ অর্থাৎ ৩৩ নম্বরের চেয়ে কম নম্বর পেলে একজন পরীক্ষার্থী ন্যূনতম পাশ নম্বর পাওয়ার যোগ্যতা অর্জন করেননি বলে ধরে নিতে হবে ।যেহেতু তিনি মূল পথের ১/৩ ভাগ পথ অতিক্রম করার যোগ্যতা দেখান নি।
১০০ ভাগের ২/৩ ভাগ =৬৬.৬৬ অর্থাৎ ৬৭র উপর নম্বর পেলে একজন পরীক্ষার্থী যথেষ্ট ভালো ফল করেছেন বলে ধরে নিতে হবে।
যারা পরীক্ষায় পাস করতে পারেন না তারা এই ফলাফলের স্তরবিন্যাসে সবচেয়ে নিচের স্তরে অর্থাৎ তিন তিন দশমিক তিন তিন এর চেয়ে কম থাকে।


আমি এর সঠিক উত্তর জানিনা। কিন্তু আমার নিজস্ব একটা উত্তর আছে। ওরা কালো কোট পড়েন তার কারণ যা গোপনীয় কালো অন্ধকারে ঢাকা পেশাগত কারণে তাকে বিচারকের সামনে তথা জনসমক্ষে দিনের আলোর মত সাদাই পরিণত করা তাদের কাজ। সেই কারণেই সম্ভবত ওদের উপরে কালো কোট এবং তার নিচে সাদা জামা পড়তে হয়।


বিকেলের অবসরে আপনার বাড়ির আশেপাশের কোন পুকুর পাড়ে বসে একটা মাঝারি সাইজের পাথর ছড়ুন পুকুরের জলে। ওই পাথরকে কেন্দ্র করে কতগুলো ছোট ছোট ঢেউ বৃত্তাকারে, আপনি খেয়াল করে দেখুন, আপনার বসে থাকা পুকুরের পাড়ের দিকে ক্রমশ এগিয়ে আসছে। আপনার এখনকার মানসিক অবস্থান যদি পুকুরের একদম ধারের কাছে চলে আসা ঢেউটার মত হয় , তাহলে আপনি আপনার মনকে ধীরে ধীরে ঠিক পুকুরের যেখানে পাথরকে ছড়া হয়েছিল সেখানে নিয়ে যান। একদম ছোট্ট বৃত্তাকার গণ্ডির মধ্যে। যখন বুঝতে পারবেন আপনার মন ওই ছোট্ট বৃত্তের মধ্যে চলে গেছে তখন আপনি নিশ্চিত যে অবশেষে আপনি ইন্ট্রোভার্ট হয়ে যেতে পেরেছেন।


এটা অত্যান্ত কঠিন একটি প্রশ্ন এবং উত্তরদাতার শান্তিপূর্ণ জীবন বিপন্ন করা এই প্রশ্নের উদ্দেশ্য কি না বোঝা যাচ্ছে না! কিন্তু মিথ্যা কথা বলার ইসুতে আমি কোনোভাবেই মিথ্যা বলতে পারব না। মিথ্যের নামে শপথ নিয়েও মিথ্যে বলতে পারব না।
আমি অফিসে সবচেয়ে বেশি মিথ্যা কথা বলি আমার অফিসের বসকে। বস সে কথা জানেন কিন্তু তবু তিনি ছাটাই করেন না তার কারণ এত সস্তায় এত অনুগত শ্রমিক তিনি কোথাও পাবেন না।
আমি বাড়িতে সবচেয়ে বেশি মিথ্যা কথা বলি নিজের স্ত্রীকে। স্ত্রী সে কথা জানেন কিন্তু তবুও তিনি ছাটাই করেন না কারণ এত কম চাহিদার এত অনুগত তল্পিবাহক তিনি কোথাও পাবেন না।


আমার মা আজ আর এই পৃথিবীতে নেই। তার অনেক কথাই আমার মরমে মরমে গেথে আছে। সব থেকে ভালো এরকম বলতে পারছি না ।তবে আমার মায়ের এই কথাটা আমার কৈশোর জীবনে ভীষণভাবে দাগ কেটেছিল। মা বলেছিলেন, "যেটা ভালো লাগে সেটা করো না । যেটা উচিত বলে মনে হয় সেটাই করো "। মা বলেছিলেন, "ভালোলাগা পছন্দ নির্ভর আর উচিত হলো যুক্তি নির্ভর।"


সার্চিং ইঞ্জিনে গিয়ে আপনি একবার খোঁজ করে দেখতে পারেন যে এমন কোন অ্যাপস আছে কিনা যে আপনার হয়ে বই পড়ে পরীক্ষা দিয়ে দিতে পারবে। বই পড়া যেহেতু ভীষণ কঠিন কাজ তাই ওটা ছেড়ে দিয়ে আপনি বরঞ্চ একটা সহজ কাজ করুন।শুধু আপনি গুটিকয়েক বই ওই এপস কে ফিড করিয়ে দিলেন, তারপর আপনি বাড়ি বসে রইলেন, কিন্তু আপনার আসল কাজটা হয়ে গেল।
যেহেতু আপনার বইয়ের প্রতি ইচ্ছাও নেই ভালোলাগাও নেই এমন পরীক্ষার আপনি খোঁজ করতে পারেন যে পরীক্ষা দেওয়ার জন্য বইও লাগে না পড়াশোনাও লাগে না আর ইচ্ছাও লাগে না। অনেকেই তো অনেক কিছু খোঁজেন ।আপনিও খোজা শুরু করুন। যদি খুঁজে পান অনুগ্রহ করে জানাবেন।
তবে এই যুগান্তকারী আবিষ্কারের জন্য আপনি নিশ্চয়ই কোন জাতীয় বা আন্তর্জাতিক পুরস্কার পাবেন। বই ছাড়া যাদের অন্য সবকিছু ভালো লাগে তাদের কাছে আপনি বরেণ্য বিজ্ঞানী হিসেবে স্বীকৃত হতে পারেন।
দেখুন আপনি পরামর্শ চেয়েছিলেন ।আমি শুধুমাত্র আমার জ্ঞান অনুসারে সেই পরামর্শটুকুই দিলাম ।আপনাকে আমি এতোটুকু আঘাতও দিতে চাই না আর অনুৎসাহীও করতে চাই না।


জীবিকার উৎপাতে জীবন থেকে আলসে দুপুর কবে যেন উধাও হয়ে গেছে। দুপুরে তো ঘুমের ইচ্ছা আছে শতগুণ কিন্তু উপায় কই ? ছুটির দু-একটা দিন যদিও কপালে লটারি জোটে , কিন্তু সেটা তো রোজ জোটে না। তাই অভ্যাসও দুর অস্ত।
পেট ভরে ভাত খাওয়ার পর ঘুমের কোলে ঢুলে পড়া আমাদের জন্মগত অধিকারকে বদলে অফিসের বসেরা বৃত্তিগত অধিকার বানিয়ে দিয়েছেন। লাঞ্চ ব্রেকের পর তাই যখন চোখ আর মস্তিষ্ক একটু আরাম চায় ঠিক তখনই অফিসের বসের তীর্যক চাউনি ! যেন পেন্ডিং ফাইলগুলোতে উত্তেজনার সমস্ত রসদ লুকিয়ে আছে। অথচ যদি পাড়ার মুদি দোকানদার হতাম তাহলে দুপুর বেলার একটু আয়েশের ঘুম ঠিক আদায় করে নিতে পারতাম। সারাদিন কাজ শেষে ক্লান্ত স্ত্রী দুপুরের আরামের ঘুম দিতে পারেন, কিন্তু যে বউকে ঘরে বাইরে দুইই সামলাতে হয় তার দুপুর বেলা ঘুমে ঢুলে পড়ার হাজার কারণ থাকা সত্ত্বেও কোনদিন ঘুমের কোলে ঢলে পড়া হয় না । তাই সে অভ্যাসও আর তৈরি করা যায় না।


৫*৬/২৪*=৫/৪দিন।১দিন ৬ ঘনটা।


পৃথিবীর সব থেকে মূল্যবান জিনিস হলো প্রাণ। ভূমন্ডল বায়ুমণ্ডল আর বারিমন্ডলের অতি মূল্যবান সমন্বয় হলো প্রাণ।


আপনার অতিথি আপ্যায়নের সদিচ্ছা সত্যিই খুব প্রশংসনীয়। আবার একই সঙ্গে আপনার হাত টানাটানি অর্থাৎ এই মুহূর্তের অর্থাভাবও একটা চিন্তার বিষয়। এক পদ্মা সেতু দুই দেশের অসংখ্য মানুষের উপকার করলেও আপনার জন্য যে এক নতুন উপদ্রবের কারণ হয়ে দাঁড়িয়েছে তা সত্যিই খুব কষ্টের। মেহমান সামলানোর জন্য আপনি কিন্তু আপনার চালু ব্যবসার পাশাপাশি নতুন করে ট্যুরিজম মানে পর্যটন ব্যবসা শুরু করতে পারেন। এক্ষেত্রে আপনার মেহমানদের আপনি ট্যুর প্যাকেজ এ নাম লেখানোর জন্য বলতে পারেন। তারা আপনার ট্যুরিজম কোম্পানির তত্ত্বাবধানে দেশ ভ্রমণও করল , আর আপনার কিছু ব্যবসায়িক মুনাফাও হল। আমার এই প্রস্তাবটা কিন্তু আপনি ভেবে দেখতে পারেন। মেহমানদের দেখাশোনা করা এবং তাদের খাওয়া-দাওয়ার পিছনে যে খরচ সেই খরচ কিন্তু মেহমানরাই বহন করল (তাদের ওই প্যাকেজ ট্যুরের ভাড়া বাবদ)। আর আপনার হাত টানাটানির ঝামেলাও সেইসঙ্গে কমে গেল। এক ঢিলে দুই পাখি মারা হলো।
আচ্ছা , আপনি যখন অতিথিদের আপ্যায়নে এতই আন্তরিক তাহলে আপনার অতিথিরা যখন পদ্মা সেতুর হাওয়া খেতে খেতে ভারতে ফিরছে তখন তারা ভালো ভাবে দেশে ফিরলো কিনা জানার জন্য আপনার কিন্ত সপরিবারে মেহেমানদের বাড়ীতে অন্তত সপ্তাহ খানেকের জন্য ঘুরে আসতে পারেন।এতে আপনার অতিথি আপ্যায়নও ১০০ ভাগ পূর্ণ হলো আর সংসার খরচের টাকাও কিছু বাঁচলো। সবচেয়ে বড় কথা, এরপর বোধহয় আপনার মেহমানরা স্রেফ পদ্মা পাড়ের হাওয়া খেয়েই দেশে ফিরবেন।আপনার অতিথি সেবা নেওয়ার সাহস দেখবেন না। বিকল্প পথ হিসেবে এটাও কিন্তু খারাপ নয়। পরীক্ষা প্রার্থনীয়।


অনলাইনে কৌতুহলের সদস্য পদ পাওয়ার জন্য টিকিট কাটুন। আজীবন সদস্য পদ যদি পেয়ে যান তাহলে আপনার সব সমস্যার সমাধান হয়ে যাবে। শুনেছি , কৌতুহল থাকলে নাকি তা নিরসনের চেষ্টা হয় আর চেষ্টা যখন সৎ এবং পরিশ্রমের উপর দাঁড়িয়ে থাকে তখন কোন কিছুই নাকি আর অধরা থাকে না। পরীক্ষা প্রার্থনীয়।


আপনি কি প্রাণে বাঁচতে চান, না মনে প্রাণে বাঁচতে চান?
যদি প্রাণে বাঁচতে চান তাহলে অবশ্যই যুক্তিকে মেনে চলতে হবে। যুক্তি দিয়ে সমস্ত কিছু বিচার বিবেচনা করে তারপর সিদ্ধান্ত গ্রহণ করলে জীবন অনেক সমস্যা বিবর্জিত হয়। যুক্তির করা প্রহরীতে যেন মনের বাসনা অবাঞ্ছিত। এই প্রাণ যেন ছকে বাধা কলের মেশিন।
আর যদি মনে প্রাণে বাঁচতে চান, তাহলে অবশ্যই আবেগকে গুরুত্ব দেবেন। কারণ আবেগ বর্জিত জীবন এক যান্ত্রিক জীবন। এখানে জীবন মাপা হয় পাটিগণিতের অংকে। সেখানে হয়তো লাভ থাকে, কিন্তু মনের প্রশান্তি থাকে না। আবেগ জীবনকে প্রাণের ইচ্ছার কথা বলে। ইচ্ছা যেহেতু সবসময়ই যুক্তির নিয়ম মেনে চলে না তাই এ জীবনে প্রশান্তির আগে কখনো কখনো বিড়ম্বনাও ডেকে আনে ।


চাষির বন্ধু বীজাগার
সোনার ফলন রসায়নিক
কৃষি বন্ধু সার


আমার আজও কাগজের বই ভালো লাগে। নতুন বইয়ের গন্ধ আজও আমার ছেলেবেলার স্কুল জীবনে টেনে নিয়ে যায়। পৃষ্ঠার উপরের ডান দিকের কোনা ভাজ করে বেশ মার্কার বানানো আজও আমার কৈশোর যৌবনকে মনে পরায়। বই ফেরতের ছলে বইয়ের ভিতরে লোকানো কাগজ বিনিময় করা আজ বুঝি প্রাগৈতিহাসিক প্রেমের নমুনা! আমি আজও কাগজের বই ভালবাসি যেমন করে পুরনো অতীতকে আজও একান্তে আঁকড়ে থাকি বর্তমানের দিশেহারা ভিড়ের মাঝে ।


শত্রুপক্ষের দুর্বলতা জানার জন্য আপনাকে প্রথমেই শত্রুপক্ষের সঙ্গে বন্ধুত্ব বানিয়ে ফেলতে হবে। আর সবচেয়ে বড় কথা এই বন্ধুত্ব যেন সম্পূর্ণ নির্ভেজাল হয়। শত্রুপক্ষ যখন আপনাকে তার বন্ধু বলে ভাবতে শুরু করবেন তখন তার জীবন এবং গোপনীয় অনেক কিছুই আপনার সামনে প্রকাশ করে ফেলবেন। আর এই হচ্ছে সেই মোক্ষম সুযোগ যে সুযোগের অপেক্ষায় আপনি এতদিন ছিলেন ।আপনি যেই মুহূর্তে তার সমস্ত গোপন এবং জীবনের অনেক অপ্রকাশিত তথ্য পেয়ে গেলেন এবার কিন্তু আপনার লড়াই করাটা অনেক সোজা হয়ে গেল। তার কারণ আপনি তো তার মারণাস্ত্রগুলো আপনার হাতে পেয়ে গেছেন।
এই পরামর্শটা আপনার কাজে এলে আমি ভীষণ খুশি হব। আর এর পরের ****** পরামর্শটা আপনি মন দিয়ে শুনুন ।এটাকে আপনি মোক্ষম মারণাস্ত্র হিসেবে ট্রিট করতে পারেন।
**** একটা কথা আপনাকে বলতে ভুলে গেছি, আপনি যেহেতু এই বন্ধুত্বটা নির্ভেজাল বানিয়েছিলেন সেই কারণেতে আপনার কিন্তু শত্রুপক্ষ বলে কোন কিছু আর নেই । আপনি আপনার শত্রুর সঙ্গে বন্ধুত্বের অভিনয় করতে করতে একদিন নিজেই শত্রুর বন্ধু হয়ে গেছেন।আপনার শত্রু কিন্তু ইতিমধ্যে আপনার বন্ধুতে পরিণত হয়েছে। একজন বন্ধুকে আর সত্যিই শত্রু ভেবে কি লাভ বলুন তো ? আপনার অস্ত্রে আপনি একই সঙ্গে দুই শত্রুকে মেরে ফেলতে পেরেছেন। সেই দুই শত্রু হলেন একজন আপনার শত্রু আর একজন হল আয়নার সামনে দাঁড়ালে আপনি যাকে দেখতে পান , সেই আপনি !!!!!


আমরা অন্যভাবে শুরু করতে পারি। শোনা কিন্তু অনেক সময় সোনার মতো মূল্যবান হয়ে ওঠে।
আসুন আমরা একটু অন্যভাবে ভাবি। আপনি অতীতে নিশ্চয়ই বেশ কিছু আলাপচারিতা শুরু করেছেন আক্রমণাত্মক ভঙ্গিতে ।বিতর্কে জড়িয়েছেন আক্রমণাত্মক প্রকাশ ভঙ্গিমায় ।আপনার পুরনো সেই অভিজ্ঞতাগুলোকে নতুন করে ফ্ল্যাশব্যাকে আনার মত জীবনের পর্দায় ফিরিয়ে আনুন। আচ্ছা পরিসংখ্যানগতভাবে যদি আপনি দেখেন তাহলে আক্রমণাত্মক শুরুর সফলতার হার কি ছিল? মানে আপনি আক্রমণ করে বিতর্ক বা আলোচনা শুরু করেছিলেন এবং শেষমেষে জিতে গেছিলেন এমন ঘটনা কত বার হয়েছিল? সত্যিই কি আপনি জিতে ছিলেন নাকি বিরোধীপক্ষ আলোচনার শেষে সেটাই মেনে নিয়েছিল যে তার মতামতই ঠিক ছিল ।আপনি আমি কিন্তু তার মনের সিদ্ধান্ত জেনে উঠতে পারি না। অনেকেই রনে ভঙ্গ দেন ঠিকই কিন্তু মনে মনে বিশ্বাস করেন তার কথাই ঠিক ছিল।
আচ্ছা পরিসংখ্যান থাক , এবার বর্তমানের প্রেক্ষাপটে সেই সময়কার ঘটনাগুলির পুন:বিশ্লেষণ করুন। এবার আপনি তুলনা করে দেখুন সেই সময়কার আপনার যে মানসিকতা কোন একটি বিষয় সম্পর্কে ছিল আজ ও কি সেইরকম আছে ? আপনার সেই সময়কার যা অনুভূতি এখনো কি ঠিক সেই রকমই আছে ? আমার স্থির বিশ্বাস কিছু বদল হয়েছে মানসিকতার ,আপনার অনুভূতির। বদল হতেই হবে তার কারণ আমরা বেশ কিছুটা সময় পার হয়ে এসেছি ।আমাদের মস্তিষ্ক পূর্বের তুলনায় আজ অনেক বেশি পরিণত। আমরা আগে যে কোন ঘটনাকে যেমনভাবে বিশ্লেষণ করতাম একটু হলেও সেই বিশ্লেষনী ক্ষমতা আমাদের বদলেছে।
আমি এই কথাগুলো বললাম আপনার অতীতের ঘটনার সঙ্গে বা অতীতের ঘটনা সম্পর্কে আপনার তৎকালীন যে বিশ্লেষণ আর বর্তমান বিশ্লেষণের তুলনা বোঝানোর জন্য। এবারে এখনকার যে ঘটনাগুলো আপনার জীবনে ঘটছে সেগুলোকে আপনার জীবনের পর্দায় নিয়ে আসুন এবার আপনি বিচার করুন বা সিদ্ধান্তে আসুন কোন নির্দিষ্ট ঘটনার প্রেক্ষিতে আপনার ঠিক কি আচরণ করার সুযোগ রয়েছে? আপনি দেখতে পাবেন, কোনটি আপনি বিনয়ের সঙ্গে শুরু করতে পারেন ।কোনটি আক্রমণের সঙ্গে শুরু করতে পারেন আর সবচেয়ে মজার এবং নিরাপদ উপায় হল আপনি কিন্তু অন্য পক্ষের থেকে প্রথমে শোনা দিয়ে শুরু করতে পারেন । যে মুহূর্তে আপনি আপনার বিপরীত পক্ষের কারোর কাছ থেকে শুনতে চেয়ে কোন একটি আলোচনা বা বিতর্ক শুরু করলেন, তখনই কিন্তু আপনি অনেক বেশি অ্যাডভান্টেজ পেলেন । আপনি কিন্তু নিজের ব্যাখ্যা দেওয়ার আগে তার মানসিকতা বুঝে নেওয়ার সময় এবং সুযোগ দুটোই পেলেন । এই মুহূর্তে আমার পরিচিত বিচক্ষণ এক সংস্থার অধিকর্তার কথা ভীষণভাবে মনে পড়ছে। ভদ্রলোক যেকোনো সমস্যা তৈরি হলে শুধুমাত্র শুনে যেতেন ।অন্য পক্ষে কে বলতে দিয়ে প্রথমেই তার ভিতরকার যে ক্ষোভ সেই ক্ষোভকে প্রশমিত হওয়ার সুযোগ দিতেন। বিপরীত পক্ষের মানুষটি যখন তার ক্ষোভ রাগ উষ্মা প্রকাশ করে ফেলতেন বিনা বাধায় তখন স্বাভাবিকভাবেই তার কথা বলার ধরন বা শুরুর সময় যে মানসিকতা ছিল সেখান থেকে তিনি অনেক নরম হয়ে যান। এবার এই ভদ্রলোকের কাজটা ভীষণ সোজা হয়ে যায়। তার বিরোধী পক্ষের সঙ্গে আলোচনা এবং কথাবার্তা চালিয়ে একটা মীমাংসা সূত্র বের করার এই ধরনটা আমাকে ভীষণ আকর্ষিত করেছিল। আমি বলবো আপনি এই "প্রথমে শুনবো " এই পদ্ধতি অনুসরণ করে দেখতে পারেন তাহলে আপনার যেহেতু শুরু করার মানসিকতা টা প্রথমেই ধাক্কা খাচ্ছে। তাই আক্রমণ ইস্যুটা আপনার কাছে গৌণ হয়ে পড়বে। আপনি তখন বুঝতেই পারবেন যে আক্রমণাত্মক শুরুর চেয়ে শোনা দিয়ে শুরু করলে আপনি সোনা পেতে পারেন অর্থাৎ কাউকে আঘাত না করে , কারোর সম্মানহানি না ঘটিয়েই আপনি সহজেই মীমাংসা সূত্র পেয়ে যেতে পারবেন।


এই জগতে প্রত্যেকেই তার স্বার্থ বোঝে। একটা ছোট্ট চারা গাছ নিজের বেঁচে থাকার জন্য মাটির নিচে জল ও খাবার খোঁজে। একটা ছোট্ট বিড়ালের বাচ্চাও তার বেঁচে থাকার জন্য যা যা করা প্রয়োজন তা সে করে। নিজের স্বার্থসিদ্ধির জন্য একই মায়ের পেটে জন্ম নেওয়া হলেও তার অন্য ভাই বা বোন বিড়ালকে ধাক্কা দিয়ে সরিয়ে সে তার মায়ের কাছ থেকে দুধ খাবার চেষ্টা করে। স্বার্থবোধ থেকেই প্রত্যেকের এরকম আচরণ।
এখন মানুষের বেলায় এই স্বার্থপরতার বহিঃপ্রকাশ ভীষণ উগ্র। আসলে মানুষের তো চিন্তাশক্তি প্রখর । সে কম্পিউটারে প্রোগ্রামিং বানাতে জানে। সে কম্পিউটারকে নিজের মতো করে চালাতে জানে। তাই সে মনে করে আমার জীবনেও কেন পছন্দমত আমি চালাতে পারব না? আমার ভালোলাগা , আমার পছন্দ সবকিছুতেই আমি আর আমি । আর এই আমিত্ব এক অন্ধ স্বার্থপরতার জন্ম দেয়।
এই স্বার্থপরতা মানুষের আচরণকে কখনো কখনো পশুর চেয়েও নিচে নামিয়ে আনে। কারণ পশুরা শুধুমাত্র তার খাদ্য আশ্রয় আর বাসস্থান কে কেন্দ্র করেই বেঁচে আছে। তাদের লড়াইও সীমাবদ্ধ শুধুমাত্র এই তিনটি বিষয়কে কেন্দ্র করে। কিন্তু সীমাহীন লালসা আর আকাশ ছোঁয়া লোভ মানুষকে এমন এক মানসিক আবর্তে আবদ্ধ করে ফেলেছে যে তার আত্মকেন্দ্রিক চিন্তাভাবনার বাইরে বেরিয়ে অন্য কোন চিন্তার যেন অবকাশ নেই। আপনি যদি প্রতিদিনের অফিস যাত্রীদের লোকাল ট্রেনে ওঠার সময়ের যে আচরণ তা একটু দূর থেকে খেয়াল করেন তাহলে দেখবেন , ছোট্ট একটু স্বার্থের জন্য আমরা মানুষরা কত হীন কাজ করে ফেলি। সহযাত্রীদের সঙ্গে বসার সিট নিয়ে এমন আচরণ করে বসি, যে মনে হয় আমরা যেন কয়েক কোটি টাকার সম্পত্তি যেন হাতছাড়া না হয়ে যায় তার জন্য লড়াই চালাচ্ছি। ছোট্ট একটা ঘটনা মাত্র দেড় দু'ঘণ্টার যাত্রা পথ তার জন্য আমরা এমন কাজ করি যে পরবর্তীতে যদি সত্যিই কোনদিন ঠান্ডা মাথায় আমাদের কাজের বিশ্লেষণ করার অবকাশ হয়, তাহলে মনে হবে সত্যিই কি আমি স্বার্থপরতার ঊর্ধ্বে? যারা এমন কাজ করেন তাদেরও এক অদ্ভুত যুক্তি আছে। তারা বিশ্বাস করেন যে তাদের এমন স্বার্থপরতা আচরণ তার নিজের অধিকার রক্ষা করার জন্য। তারা তখন বলেন অধিকার রক্ষার লড়াইকে স্বার্থপরতার সঙ্গে তুলনা করা চলে না। নিজের স্বার্থসিদ্ধির জন্য আমি অন্য একজনকে ঠকাতে পারি। বঞ্চিত করতে পারি। কৌশলে প্রতারণা করতে পারি অথচ এই আমিই যদি কোনদিন সুযোগ পাই, চায়ের দোকানে বা পাড়ার কোন গোলটেবিল বৈঠকে তাহলে মানুষের যে স্বার্থ ত্যাগ করা উচিত তার স্বপক্ষে কত যে জ্ঞানগর্ভ যুক্তি খাড়া করতে পারব তার ইয়াত্তা নেই। আসলে আমরা মানুষ তো!


মহিলারা বহু গোপন কান্নার সাক্ষী। হতে পারে সেই কান্নার জন্য দায়ী পুরুষরাই। তাই হাসির কারণ ঘটলে পুরুষদের মতো মুখ গোমড়া করে না থেকে ওরা হাসিকে অন্যের সঙ্গে ভাগ করে নিতে চায় । ওরা জানে নির্মল হাসিতে অনেক কান্না ভুলে থাকার ক্ষমতা লুকিয়ে আছে।


জবাই দেওয়ার জন্য যখন কেউ একটা মুরগীকে বাজার থেকে কিনে আনেন পকেটের টাকা খরচ করে, বাড়িতে না এনে পৌঁছানো পর্যন্ত মুরগীকে ভীষণ যত্ন করে নিয়ে আসেন। অন্তহীন ভালোবাসা মাংসের জন্য।প্রেম এখানে দূর অস্ত।


নিজের ওজন না বুঝে বেশী ভোজন করে নেওয়াকে ফুটানি বলে। এক্ষেত্রে বাঁচার জন্য বমি করতে হয়।আর বেশী ফুটানি করলে পরে লোকের কাছে হাত পাততে হয়।


বিদ্যা শিক্ষা থেকে আমরা জ্ঞান অর্জন করতে পারি ।নিজেদের সেই জ্ঞানের আলোকে আলোকিত করার পাশাপাশি আমরা অন্যদেরকেও আলোকিত হতে সাহায্য করতে পারি। নিজেকে সমৃদ্ধ করা এবং তার মাধ্যমে ভবিষ্যৎ জীবনে প্রতিষ্ঠার জন্য পঠন পাঠন অর্থাৎ পুঁথিগত শিক্ষা প্রয়োজন। সভ্যতার বিকাশ এবং গবেষণার লক্ষ্যে ধারাবাহিক বিদ্যশিক্ষা ও তার সঠিক অনুশীলন ভীষণ গুরুত্বপূর্ণ।
কিন্তু বিদ্যালয়ে না গিয়েও আমরা যে জ্ঞান অর্জন করতে পারি তা হলো অভিজ্ঞতা। পরিশ্রম আর পরিশ্রম দ্বারা অর্জিত যে জ্ঞান তার প্রভাব বোধ করি বিদ্যালয়ের পুঁথিগত শিক্ষা বা জ্ঞান অর্জন থেকে অনেক বেশি। স্কুল কলেজ বই পত্র মানুষকে আক্ষরিক অর্থে তথ্যগত জ্ঞান দেয় ব্যবহারিক দৈনন্দিন জীবনে যার তাৎক্ষণিক প্রয়োগ তুলনামূলকভাবে কম। আবার অন্যদিকে স্কুল-কলেজের তথাকথিত শিক্ষা বা জ্ঞান লাভ না করেও হাতে কলমে কাজ শিখে যে জ্ঞান অর্জন করা যায় তার উপর নির্ভর করে অনেকে জীবন ও জীবিকা নির্বাহ করে থাকেন।
বস্তুতপক্ষে বিদ্যশিক্ষা থেকে অর্জিত জ্ঞান আর বাস্তব অভিজ্ঞতা থেকে অর্জিত জ্ঞান এই দুইয়ের মিশ্রণেই প্রকৃত জ্ঞানী হওয়া যায়।


"মহাবিদ্যালয়" কে কলেজের বাংলা হিসেবে ব্যবহার লক্ষ্য করেছি।


আসলে এভাবেই মার্কেটিং হয়ে থাকে। আমরা বাজারে তাকেই মার্কেটিং হতে দেখি যার বাইরের রূপটা ভীষণ আকর্ষণীয়। এই পৃথিবীর ধোপ দুরস্ত সফল ব্যক্তিরা তাদের অর্থ সম্পদ এবং প্রতিষ্ঠার উজ্জ্বলতায় এত বেশি প্রকটমান যে তাদের এই রূপের পিছনে যাদের অক্লান্ত পরিশ্রম ,যাদের হাড় ভাঙ্গা মেহনত সেগুলো ধীরে ধীরে ম্লান যায়। শ্রমিকের শ্রমকে শুধুমাত্র গুটিকয়েক টাকার বিনিময়ে কিনে নেওয়া হয়। আর এই শ্রম কেনার টাকা যাদের কাছে আছে তারা তাদের মত করেই বাজার অর্থনীতির ইতিহাস কে লেখেন, সমাজ কে চালনা করেন। সেই কারণেই পরিশ্রমী মেহনতি মানুষরা সমাজের চোখে অবহেলিত উপেক্ষিত।
আপনি নিশ্চয়ই জমিতে ধান চাষ দেখে থাকবেন। জমি থেকে ধান তুলে নেওয়ার পর সেগুলো ঝাড়াই বাছাই করে সুন্দর পালিশ করে ধান কে যখন সুন্দর চালের আকারে প্যাকেটবন্দি করে বাজারজাত করা হয় তখন পড়ে থাকা শুকনো ধান গাছ বা খড়কে কি সেই পরিমাণ গুরুত্ব দেওয়া হয় যতটা প্যাকেটের চালকে দেওয়া হয় ? খর বা বিচুলি গরু মোষের খাদ্যবস্তুতে পরিণত হয় আর চাল হয় মানুষের খাদ্যবস্তুতে। চালের কিন্তু অস্তিত্বই থাকত না যদি ধান গাছ বা খড় তৈরি না হতো। বাস্তব জীবনে আমরা কি এটা উপলব্ধি করি? আমরা সব সময়তেই নেট প্রোডাক্ট কে দেখি ।কিন্তু সেই প্রডাক্ট জন্ম থেকে হাতে পাওয়ার পথে যে অক্লান্ত পরিশ্রম তাকে আমরা কজন মনে রাখি?


ক্যালসিয়াম কার্বনেট এবং হাইড্রোক্লোরিক এসিডের বিক্রিয়ায় কার্বন ডাই অক্সাইড গ্যাস উৎপন্ন হয়। আর এই নির্গত হওয়া কার্বন ডাই অক্সাইড গ্যাস লঘু হাইড্রোক্লোরিক এসিডকে অতিক্রম করে আসার সময় বুদবুদ তৈরি হয়।


প্রেমটা ঠিক কি রকম এটার উপর নির্ভর করছে আপনি কত ডিগ্রী অ্যাঙ্গেলে তাকালে তবে আপনার প্রিয় মানুষটিকে একেবারে ঠিকঠাক রিলেট করতে পারবেন!
আপনার এই প্রেমটা যদি বেশ হালকা গরম হালকা গরম উষ্ণ প্রকৃতির হবে বলে আশা করেন তাহলে আপনাকে বলতে পারি যে, ৯৯ ডিগ্রির চেয়ে সামান্য বেশি অ্যাঙ্গেলে তাকালেই আপনার কাজ হাসিল !
আমি এই কোণের হিসেবটা খুব মাথা ঠান্ডা করে পাটিগণিত বীজগণিত পরিমিতি জ্যামিতি ত্রিকোণমিতি অ্যাঙ্গেল অব এলিভেশন অ্যাঙ্গেল অফ ডিপ্রেশন সব দিক দেখে চূড়ান্ত করার সময় আমার ফিজিক্স ওয়ালা বন্ধু আমায় বললেন মানুষের স্বাভাবিক দেহের উষ্ণতা যেহেতু ৯৮ ডিগ্রির চেয়ে সামান্য বেশি সেই কারণে ৯৯° হতেই হবে । নইলে কিছুতেই প্রেমিকাকে টলানো যাবে না। সেই জন্য আপনাকে নিদেন পক্ষে ৯৯ ডিগ্রি অ্যাঙ্গেলে আপনার প্রেমিকার দিকে তাকাতেই হচ্ছে। কেসটাকে কনফার্ম বা সিওর শট করার জন্য আমি একটু উৎসাহিত হয়ে যখন সবে ভাবছি, আপনাকে ১০০ ডিগ্রি অ্যাঙ্গেলে আপনার প্রেমিকার দিকে মিনিট চার পাচের জন্য তাকাতে বলবো (আমার মাথায় বুদ্ধি এলো যে ১০০ ডিগ্রিতে তো জল ফুটতে শুরু করে), তার কারণ প্রেম যদি টগবগ করে জলের মত ফুটতে শুরু করে তাহলে বিষয়টা খুব মজাদার হবে । আপনার প্রেমিকাও ওই প্রেমের আগুনে এমন ফুটতে শুরু করবেন যে আপনার একেবারে কেল্লাফতে।
এই আশা করে আপনাকে বুদ্ধি দেব বলে ঠিক করেছি অমনি আমার সেই খুঁতখুতে ফিজিক্স ওয়ালা বন্ধু বললেন ,আরে ফারেনহাইট আর সেলসিয়াসের গন্ডগোলটা তো তোমাকে মেটাতে হবে। আমি তাই সবদিক বিবেচনা করে সিদ্ধান্তে এলাম যে ডিগ্রী ইস ডিগ্রী। প্রেম বিষয়টাকে মাথায় রেখে আমি দেখলাম যে হিটের ডিগ্রি আর লাইটের ডিগ্রী প্রেমিক প্রেমিকার কাছে সব এক। সে সেলসিয়াসই হোক আর ফারেনহাইট হোক যখন প্রেম বলে কথা তখন সবকিছুতে ছাড় আছে। রনে আর প্রেমে সামান্য ছলনার আশ্রয় নিলে কিছুই যায় আসে না। শেষমেষ আপনাকে আমি ৯৯ আর ১০০ এর মাঝামাঝি ৯৯.৫ ডিগ্রি অ্যাঙ্গেলে আপনার প্রেমিকার দিকে তাকানোর বিষয়টি সাজেস্ট করছি এবং আমার দৃঢ় বিশ্বাস ,আমার এই ক্যালকুলেশন এতোটুকু ভুল হবেনা ।আপনি হাতে হাতে ফল পাবেন। ফল যদি পিঠে পেয়ে যান তাহলে জানবেন সেটা এক্সট্রা বোনাস ।তার ক্রেডিট আমি আপনাকে দিয়ে রাখছি আগে থেকে। আপনার শুভ প্রেম দৃষ্টির জন্য আমার ১০০ ডিগ্রি শুভেচ্ছা রইল।


কোন কিছুতেই আসক্ত হওয়া বেশি ভালো নয়। এটা জ্ঞানী লোকজনরা বলে থাকেন ।যদিও জ্ঞান দেওয়ার সময় সেই জ্ঞানী লোকরাই ভুলে যান অতিমাত্রায় জ্ঞান দেওয়ার আসক্তি থেকে তাদেরও বিরত থাকা উচিত।
আমার ক্ষেত্রেও ব্যাপারটা এরকম হয়েছে। আগস্ট মাসে এই কোরাতে নিজেকে অন্তর্ভুক্ত করাই। সেপ্টেম্বর থেকে অল্প বিস্তার লেখালেখি করি। আর বিভিন্ন ধরনের ভালো এবং অদ্ভুত সব প্রশ্ন এবং তার উত্তর পড়তে পড়তে আমি নিজেই কোড়াতে আসক্ত হয়ে পড়ি। এখন আমার নিজেরই মনে হয় , সত্যিযাই কি এতটা আসক্তি ভালো? একসময় মনে হয়েছিল বেশ কিছুটা অবকাশ সময় কাটানোর জন্য বেশ ভালই লাগে প্লাটফর্মটা। আর এখন এই প্ল্যাটফর্মের নানা মজাদার এবং তথ্য সমৃদ্ধ উত্তর এবং প্রশ্ন খোঁজাখুঁজি করার জন্য সময় অবকাশকে খুঁজতে থাকি।


হতাশা এবং দুশ্চিন্তাকে বিষধর সাপ মনে করে তার থেকে বহু বহু পথ দূরে থাকুন।
দুঃখময় স্মৃতিগুলোকে যতদূর সম্ভব এগিয়ে চলুন।
অন্যের আনন্দের মধ্যেও নিজের আনন্দকে খোঁজার চেষ্টা করুন। আনন্দকে হীরের খনির মত খোঁজার জন্য সব সময় নিজেকে ব্যস্ত রাখুন।
সুখকর স্মৃতিগুলি বারবার নিমন্ত্রণ করুন ।


😁 চূড়ান্ত সফলতা। 😁
প্রেমের হাতছানি যেখানে বিশ্বজোড়া, স্কুলের গণ্ডিতে ঢুকতে না ঢুকতেই যেখানে প্রেমের ছড়াছড়ি সেখানে এখনো আপনি প্রেমহীন জীবন উপভোগ করছেন ।এর মানে আপনি ব্যতিক্রমী একজন মানুষ। প্রেমের পরিবেশ থেকে নিজেকে মুক্ত রাখার জন্য যে লৌহ কঠিন মানসিকতা দেখানো প্রয়োজন ,সেটা যেভাবেই হোক আপনার দ্বারা সম্ভব হয়েছে। আপনি সত্যিই এই বিচারে সফল।
😭 চূড়ান্ত ব্যর্থতা। 😭
প্রেমের হাতছানি যেখানে বিশ্বজোড়া, স্কুলের গণ্ডিতে ঢুকতে না ঢুকতেই যেখানে প্রেমের ছড়াছড়ি সেখানে এখনো আপনি প্রেমহীন জীবন যন্ত্রণা ভোগ করছেন ।এর মানে আপনি একজন ব্যতিক্রমী মানুষ। প্রেমের পরিবেশে নিজেকে মানিয়ে নেওয়ার জন্য যে নূন্যতম কোমল মানসিকতা দেখানো প্রয়োজন সেটা যেভাবেই হোক আপনার দ্বারা দেখানো সম্ভব হয়নি। আপনি সত্যিই এ বিচারে ব্যর্থ।


জীবনকে নিজস্ব লাভ ক্ষতির এক ব্যবসায়িক খাতা হিসাবে বিবেচনা করা।
চূড়ান্ত স্বার্থপরতা।
লোভ এবং অহমিকার বৃত্তে নিজেকে আবদ্ধ রাখা।
দুর্বল এবং দূর্গত মানুষদের সচেতনভাবে এড়িয়ে চলা।
অপরের উপকারের ব্যাপারে কোনরকম ইতিবাচক ভূমিকা না নেওয়া ।
অন্য কারো কাছ থেকে উপকার নিলেও বেমালুম তা ভুলে যাওয়া।
যে মই কে আশ্রয় করে গাছে ওঠা সেই মইকেই লাথি দিয়ে ছুঁড়ে ফেলা।
জীবনের সমস্ত কিছু শুধুমাত্র নিজেকে কেন্দ্র করেই ভাবা এবং করা।
সমাজ সেবামূলক কোন কাজে এগিয়ে না আসা।
প্রেম ভালোবাসা জাতীয় আবেগকে টাকা পয়সা সম্পত্তির মাপকাঠিতে বিবেচনা করা।
কোনভাবে সমাজের প্রতি দায়বদ্ধতা না দেখানো।


হায়ার ম্যাথসে ক্যালকুলেটর লাগতে পারে। এছাড়া নিচু ক্লাসের অংক করার জন্য তো ক্যালকুলেটর প্রয়োজন নেই ।নিজের মস্তিষ্ককে কাজে লাগিয়েই অংকগুলো করা উচিত। এখন হায়ার মাছে যদি একান্তই ক্যালকুলেটর না পাওয়া যায় সে ক্ষেত্রে মোবাইলের প্রয়োজনীয় এপ্স গুলো, বা কম্পিউটারের ক্যালকুলেশন ডিভাইস কে কাজে লাগিয়ে কাজ মেটানো যেতে পারে যদিও সেক্ষেত্রেও মোটের উপর ক্যালকুলেটরকেই কিন্তু ব্যবহার করতে হচ্ছে তবে অন্য ফরম্যাটে।


*রোদের হাত থেকে মাথা কে বাঁচানোর জন্য ।
*চুলে যাতে ধুলোবালি না লাগে তার জন্য ।
*ক্যাপ করলে অনেকের লুকটাই বদলে যায়। দেখতে অনেক স্মার্ট এবং সুন্দর লাগে।
*মাথার টাক ঢাকার জন্য ।
*শীতকালে ঠান্ডা হওয়ার হাত থেকে মাথাকে বাঁচিয়ে শরীর গরম রাখার জন্য ।
*সামনের চুলগুলো কপালে বা মুখের উপর এসে পড়ে যাতে কাজে কোন অসুবিধা সৃষ্টি না করে তার জন্য অনেকেই পেশাগত ভাবে ক্যাপ পড়েন ।


আমার এক বহু জ্ঞান সমৃদ্ধ বন্ধু (সত্যজিৎ রায় যাকে সিধু জেঠু বলে ডেকে থাকতে পারেন) আমাকে একবার বলেছিল সাংবাদিকদের সম্পর্কে কিছু বলা মানে গরম তেলের কড়াইতে হাত ডুবিয়ে দেওয়া। প্রকৃতপক্ষে সাংবাদিক সম্পর্কে কোন কিছু বলা ভীষণ ঝুঁকিপূর্ণ কাজ। সত্যিটা আপনার পেটেই রাখতে হবে। কিপ্যাডে রাখা যাবেনা। তবে আমার মনে হয় সাংবাদিকতার মান পড়ে যাচ্ছে কিনা এর চেয়েও যেটা নিয়ে আলোচনা করা দরকার তারা মার্কেটিং করছেন কি সাংবাদিকতা করছেন। অকারনে সাংবাদিকদের দোষ দিয়ে তো কোন লাভ নেই। আমার তো মনে হয় বর্তমান পৃথিবীর জীবন ও জীবিকার সমীকরণে এখন তারা যতো না বেশি সাংবাদিক তার চেয়ে অনেক বেশি চাকুরিজীবী। বাণিজ্যিক কারণে তারা ওই রকম তথ্য ও খবর পরিবেশনে বাধ্য হচ্ছেন কিনা সেটা বরঞ্চ বিবেচনা করা দরকার। নিন্দুকেরা বলেন যে আগে সংবাদ তৈরি হতো ।তারপর সাংবাদিকরা খবর পরিবেশন করতেন। এখন নাকি পুরোটাই বুফে সিস্টেম ! একজনের প্ল্যান অনুযায়ী খাবার তৈরি হয়, তার প্লানেই খাবার পরিবেশিত হয়। সাংবাদিকরা এখন কর্পোরেট হাউসের বিজনেস পলিসি অনুযায়ী তাদের ফ্রেমড পলিসি অ্যাডভার্টাইজমেন্ট দক্ষতার সঙ্গে পরিবেশন করেন। পুরো ব্যাপারটাই নাকি হাইলি প্রফেশনালিজমের মোড়কে ঢাকা নির্মিত তথ্যের বিপুল বিপণন !


১৭.২ মিটার।
শব্দের বেগ নির্ভর করে মাধ্যমের উপর অর্থাৎ কোন মাধ্যম দিয়ে শব্দ যাচ্ছে তার উপরে শব্দের বেগ অনেকটা নির্ভর করে। আবার একই সঙ্গে তাপমাত্রা বৃদ্ধির সঙ্গে শব্দের বেগের সম্পর্ক নির্ভরশীল। সাধারণভাবে শূন্য ডিগ্রি সেলসিয়াস তাপমাত্রায় শব্দ ৩৩১ মিটার প্রতি সেকেন্ড বেগে যায় আবার ২০ থেকে ২২ ডিগ্রি সেলসিয়াস তাপমাত্রায় এই শব্দের বেগ গিয়ে দাঁড়ায় প্রায় ৩৩৪ মিটার প্রতি সেকেন্ড। আবার মজার কথা হচ্ছে শব্দের কোনো অনুভূতি পাওয়ার জন্য মানব মস্তিষ্কে শব্দ নির্বন্ধ অর্থাৎ অনুভব করার যে সময়কাল তা ১/১০ সেকেন্ড । তাহলে কোন মূল শব্দের প্রতিধ্বনি শোনার জন্য মানব মস্তিষ্কে তার ১/১০ সেকেন্ড শব্দ নির্বন্ধ থাকা দরকার। মূল শব্দের প্রতিধ্বনি শোনার জন্য যে সময় কাল প্রয়োজন সেই সময় কালে শব্দকে মোটামুটি ঘরের তাপমাত্রায় ১/১০ সেকেন্ড সময়ে ৩৪৪/১০=৩৪.৪ মিটার পথ অতিক্রম করতে হয়। শ্রোতার কোন মূল শব্দের প্রতিধ্বনি শোনার জন্য যে বাধা বা প্রতিফলকের প্রয়োজন তার দূরত্ব সেই কারণে ৩৪.৪/২=১৭.২ মিটার হওয়া বাঞ্চনীয় ।


শুধু চিন নয় চীনের পাশাপাশি ভিয়েতনাম কোরিয়া এবং পশ্চিমী কিছু দেশেও এই নৃশংস শাস্তি ব্যবস্থা প্রাচীনকালে প্রচলিত ছিল বলে অনুমান করা হয়।
অপরাধীকে দৃষ্টান্তমূলক শাস্তি তথা প্রাণদণ্ড দেওয়ার জন্য চীন দেশে এই প্রথা অনুসারে প্রথমে অপরাধীকে শক্ত কোন গাছ বা কাঠের সঙ্গে বাধা হতো। বেশিরভাগ ক্ষেত্রেই প্রকাশ্য দিবালোকে যেখানে জন সমাগম বেশি হয় এরকম কোন স্থানে এই শাস্তি দেওয়া হতো। শাস্তি যে কত ভয়ংকর হতে পারে সেই ব্যাপারে জনসাধারণের সামনে ভীতি প্রদর্শন করার লক্ষ্য নিয়েই জনবহুল জায়গায় এই শাস্তি দেওয়া হতো। অপরাধী র মৃত্যু অতি কষ্টকর যন্ত্রণাদায়ক এবং দীর্ঘ সময় ব্যাপী করার জন্য অপরাধীর দেহকে (বহু খন্ডে প্রায়ই শতাধিক)কেটে ফেলা হতো। হাত পা, দেহের বিভিন্ন অঙ্গ গুলোকে ছোট ছোট টুকরো করে কেটে ফেলা হতো। কথিত আছে, অপরাধের তীব্রতার উপর নির্ভর করত দেহ কতবার ,কত বেশি খন্ডে কাটা হবে। কম অপরাধীর ক্ষেত্রে গলা কেটে দুই বা তিন খন্ডে দেহ ভাগ করে তার মৃত্যু নিশ্চিত করা হতো।ব্যথা এবং যন্ত্রণায় এই নৃশংস অত্যাচারে সাজা প্রাপ্ত ব্যক্তি আর্তনাদ করতে থাকতেন । শোনা যায়, তারা বিশ্বাস করতেন এই কঠিন শাস্তির প্রভাব মৃত্যুর পর পর্যন্ত হতে পারে । দেহকে বহু খন্ডে কাটা হতো ,এই বিশ্বাসের উপর ভিত্তি করে যে, মৃত্যুর পর তার কেটে ফেলা দেহাংশ গুলো জুড়ে গিয়ে আত্মা যেন কখনো একত্রিত না হতে পারে। সেজন্য একে অনেকেই পৃথিবীর সর্বাপেক্ষা নৃশংসতম এক মৃত্যু পরবর্তী শাস্তি বলেও বিবেচনা করেন।


শাপলা ফুল ফোটা সব পুকুর গুলো কি সমান কালো টলমলে জল বুকে আঁকড়ে ধরে রাখে ? ওদের গভীরতা এক? সব শাপলা ফুল কি সমান ভাবে বিকশিত হয়?
প্রেম শব্দটা সকলের জন্যই উচ্চারণে হয়তো এক। কিন্তু প্রেম সম্পর্কে সকলের অনুভূতি এবং গভীরতা এক নয়। দূর থেকে পুকুর দেখে তার গভীরতা অনুমান করা যায় না। গভীরতা মাপতে হলে পুকুরের জলে নামতে হয়।


দাবার চাল কথার মানে হলো ভীষণ বুদ্ধিদীপ্ত এবং কৌশলী রণনীতি। যে রণনীতির মাধ্যমে আপনি শত্রুপক্ষকে পরাজিত করে ভবিষ্যত যুদ্ধে জয়লাভ করতে পারবেন। দাবার চাল একসঙ্গে দু'রকম কাজ করে, বিরোধীপক্ষকে বিরম্বনায় ফেলে আর নিজের পথ সুগম ও প্রশস্ত হয়। দাবা খেলার প্রতিটা চাল ভেবেচিন্তে দিতে হয় ভীষণ বুদ্ধি খাটিয়ে। না হলে পরে নিজের ভুল চাল দেওয়ার জন্যই বিরোধীপক্ষ জয় লাভের সুযোগ পেয়ে যায় এবং নিজেকে খেসারত দিতে হয় ।সেজন্যে দাবার চালকে অত্যন্ত বুদ্ধিদীপ্ত চাল বলে ধরে নেওয়া হয়।


ডাক্তারের পরামর্শ নিন।


সিগারেট কেনার টাকাটা ধোয়া হয়ে মুখ দিয়ে বেরিয়ে যায়। টাকার গরম কিছুটা মুখ দিয়ে বেরিয়ে যায় বলে মাথাটা ঠান্ডা লাগে। এছাড়া সিগারেট খেলে মাথা ঠান্ডা হওয়ার অন্য কোন কারণ নেই।


বির তাবিল এর নাগরিকত্ব গ্রহণ করা এখন নাকি অনেক সহজ! কিন্তু এর মালিকানা কে ঠিক করে দিলো? সুদান আর ইজিপ্ট এর মাঝের এই অংশ যদি কোন দেশের অন্তর্ভুক্ত না হয় তাহলে কে এর মালিকানা দেবে?


গ=ক খ


বাজারে কম টাকা নিয়ে যান আর অনেক বেশি জিনিস কিনে আনার চেষ্টা করুন। এমনিতেই হিসেবে আপনি পারদর্শী হয়ে উঠবেন।


অনেকেই বলেন যাদের ধার শোধ করার ক্ষমতা নেই তাদেরকে কোনভাবেই টাকা ধার দিতে নেই। কিন্তু আমার মনে হয় ধার শোধ করার ক্ষমতা থাকা বা না থাকা এটা খুব একটা গুরুত্বপূর্ণ বিষয় নয় অনেকের ধার চাওয়াটা স্বভাব। আবার অনেকে মরে গেলেও ধার করেন না।জরুরী কালীন চিকিৎসার জন্য ধার ছাড়া কোনভাবেই ধার দেওয়া উচিত নয়। যারা মহাবিপদে না পরেও টাকা ধার চান, তাদের টাকা ধার দেয়া উচিত নয় । অনেকে শখ পূরণ করার জন্য লোকের কাছ থেকে টাকা ধার চান বিপদের নাম করে।


উল্টে গালি দেওয়ার রুচি বা সামর্থ্য আমার কোনটাই নেই। তাই দুর্গন্ধ ভরা রাস্তা থেকে যত তাড়াতাড়ি পালানো যায় আমি সেদিকেই নজর দিই।


রোজ স্কুলে যেতে হবে। আর টপার হতে হবে তাহলে স্যার এমনিতেই মজে যাবেন। আসলে স্যাররা তো আর পটতে আসেন না ওরা পড়াতে আসেন।


হাওয়াই যেমন কেটে যাওয়া ঘুড়ি উড়তে উড়তে অজানা কোন এক ছাদে এসে পড়ে। এই প্রশ্নটাও ভুল করে ঠিক ওই ঘুড়ির মতই এখানে এসে পৌঁছেছে। আকাশে রংবেরঙের সব ঘুড়ি ওড়ে আমার দেখতে ভীষণ মজা লাগে। আর মজার কথা হলো আমি ঘুড়ি উড়াতেই পারি না। শুনেছি ঘুড়ি উড়াতে গেলে অনেক কৌশল জানতে হয়। আবার সুতোতে মাঞ্জা দিতে হয়। কখনো ঘুড়িকে লাট খাওয়াতে হয় ,কখনো বা সুতো ছাড়তে হয়। সবই শোনা কথা। ঘুড়ি ওড়াতে পারলে ঠিক ঠিক বলতে পারতাম।


আপনার ধারণা ঠিক কি ভুল সেটা বোঝার জন্য প্রথমেই আপনাকে আপনার ফ্রেন্ড সার্কেল চেঞ্জ করতে হবে। আপনি এখন যে বন্ধুদের সঙ্গে মেশেন সেই পরিবেশ থেকে নিজেকে সরিয়ে নিয়ে। অন্য আরেকটি পরিবেশে মিশে গিয়ে তাদের সঙ্গে বন্ধুত্ব করুন। আপনার চিন্তাভাবনা বদলায় কিনা একটু দেখুন। তখনো যদি মনে হয় যে আপনার বন্ধুবান্ধবরা সব সাবস্ট্যান্ডার্ড, বা আপনার মত তত অ্যাডভান্সড নন, তাহলে কিন্তু ধরে নিতে হবে আপনার ভাবনাতে কিছু ত্রুটি রয়ে গেছে। আর একটা কথা বলা দরকার বন্ধুরা সবাই কিন্তু সমান হন না। একবার রতন টাটা প্লেন থেকে নেমেছেন ।লাউন্ডের দিকে হেঁটে যাচ্ছেন হাতে তার ছোট্ট ব্রিফকেস। একজন দূর থেকে ছুটে এসে তাকে স্যালুট করে ব্রিফকেসটা হাত থেকে নিয়ে নিতে চাইলেন। রতন টাটা কিন্তু তাকে বিনয়ের সঙ্গে বাধা দিয়ে বললেন , ওটা আমাকেই বইতে দাও। এখন তুমি আমার কর্মচারী নও তুমি আমার বন্ধু।
নিজের সত্যিকারের উন্নতির জন্য সঠিক পরিবেশ বাছা ভীষণ জরুরী। সম মনোভাবাপন্ন মানুষরা নিজেরা নিজেদের চিন্তা-ভাবনা বিনিময় করার সময় স্বচ্ছন্দ্যবোধ করেন এটা যেমন ঠিক কিন্তু তার সঙ্গে এটাও ঠিক , বন্ধুত্ব অর্জন করা কিন্তু ভীষণ কঠিন। অযথা অন্য কাউকে খুব ছোট মনে করে ফেলা কিন্তু এক ধরনের অহমিকা। এই অহমিকা ত্যাগ করতে পারলে, অনেককেই সহজে বন্ধু বানিয়ে ফেলা যায়।


আমি জানি বাংলা করাতেও অনেক বিশিষ্ট চিকিৎসকরা আছেন। তারা নিশ্চয়ই আপনাকে পরামর্শ দিয়ে সাহায্য করবে কিন্তু সবার আগে যেটা দরকার এতটুকু বিলম্ব না করে চিকিৎসকের পরামর্শ নেওয়া।


নতুন পরিবেশে নিজেকে মানিয়ে নেওয়ার অভ্যাস করা।
নিজের মতামতের সঙ্গে সঙ্গে প্রিয়জনের মতামতকেও যে যথেষ্ট গুরুত্ব দিয়ে বিবেচনা করতে হবে সেই মানসিক অবস্থা আগে থেকে তৈরি করা।
দুজনের পারস্পরিক সম্মান বোধ ছাড়া কোন সম্পর্ক টেকে না। বিয়ের এই সম্পর্ককে টেকাতে গেলে দুজন দুজনকে যে সম্মান করা প্রয়োজন সেই ভাবে নিজেকে প্রস্তুত করা।
আপনার প্রিয়জনের পছন্দ এবং চাহিদা পূরণের জন্য নিজেকে প্রস্তুত রাখা।
অভাব যাতে কোনরকম ভাবে বিবাহ পরবর্তী জীবনকে প্রভাবিত না করতে পারে আগে থেকেই তার ব্যবস্থা রাখা।
নিজেদের বয়স, বসবাসের পরিবেশ, এবং প্রিয়জনের পরিবারের বংশগত কোন রোগ আছে কিনা সে ব্যাপারে আগে থেকে জেনে রাখলে সম্পর্ক স্থাপন অনেক সহজ এবং দীর্ঘস্থায়ী হয়।


প্রশ্নই উত্তর লুকিয়ে আছে, শুধুমাত্র লোভের জন্য মানুষ ঘুষ নেয়। অতিরিক্ত ছাড় যেমন ক্রেতা সাধারণকে অতিরিক্ত লাভের আশায় দোকান মুখী করে অতিরিক্ত লাভের আশায় অর্থ উপার্জনের জন্য এটা অসৎ পথ জেনেও সেই একই লোভের কারণে মানুষ ঘুষ নেয়।


বাড়িতে কি একা থাকেন ? যদি পরিবারের লোকজনদের সঙ্গে থাকেন আর মোবাইল যদি দেখতেই হয় তাহলে মোবাইলটা বাড়ির সকলের সামনে বসে দেখুন। মোবাইলে গেলেই আপনার দেখার ইচ্ছাটা পরিবেশগত কারণে সম্ভব হবে না। ইচ্ছেটা আস্তে আস্তে অবদমিত হবে। তারপর ইচ্ছা নিয়ন্ত্রিত হবে।


আমি একবার আমার স্কুল লাইফে একটা মেয়ের একটু প্রেমে পড়ে গেছিলাম। যদি ব্যাপারটা একেবারেই এক পেশে ছিল। আমি মাঝে মাঝেই তার দিকে একটু তাকাতাম। যদি কখনো বরফ গলে এই আশায় আর কি ! বরফ সত্যিই একদিন গলল। ভেবেছিলাম রোদের তাপেই বরফ গলবে, কিন্তু দেখলাম হিটারের ব্যবস্থা হয়েছে বরফ গলাতে। মেয়েটি তার দাদা এবং তার কয়েকজন রুস্তম গোছের দাদাদেরকে ডেকে নিয়ে এসে আমাকে গণধোলাই দেয় আর কি ! সত্যিই আমি কোনদিন তাকে প্রপোজ করিনি। ইলু তিলু এই জাতীয় কিছুই বলিনি। শুধু বার কয়েক তাকিয়ে ছিলাম বিশুদ্ধ দৃষ্টিতে (কোন রকম চোখ বা চোখের পাতার ব্যায়াম না করেই)মনের সুপ্ত আশা নিয়ে। তাতেই আমার বেহাল অবস্থা হয়েছিল। বহু ইনিয়ে বিনিয়ে কাকুতি মিনতি করে রুস্তম দাদাদের হাত থেকে মুক্তি পেয়েছিলাম। ওই মেয়ের দিকে আর জীবনে কোনদিন চোখ তুলে চাইনি সেদিনই হাতজোড় করে ওই মেয়েকে বলেছিলাম, "ভিক্ষা চাই না মা, কুকুর সামলাও।"চাকরি পাওয়ার জন্য আত্মবিশ্বাস থাকা প্রয়োজন বটেই। তবে শুধু তাতে চিঁড়ে ভিজবে না। সঙ্গে প্রয়োজন যথাযথ প্রস্তুতি। একটু বুঝিয়ে বলি।
ধরুন তিন বন্ধু একই পদের জন্য কোনও কোম্পানিতে আবেদন করল। ডাকও পড়ল ইন্টারভিউতে। কিন্তু তিনজন এক্কেবারে তিন ধাঁচের।
প্রথমজন দারুণ আত্মবিশ্বাস নিয়ে কলার তুলে ইন্টারভিউ দিতে গেল। আত্মবিশ্বাস তার এতই দৃঢ়, খবরটা পাওয়া থেকে ইন্টারভিউ ঘরে বসার আগ পর্যন্ত সে খালি এটাই ভেবে চলল যে চাকরিটা পাওয়ার পর সে ঠিক কিভাবে উদযাপন করবে, কাকে কাকে বলবে। তাতে মুশকিল হল একটাই। বিষয়টা জানা থাকলেও প্রস্তুতির অভাবে তার উত্তরের মান হল অতি সাধারণ। কয়েকটা প্যাঁচানো প্রশ্নের তো সে উত্তরই দিতে পারলো না ঠিক করে।
দ্বিতীয় বন্ধু আবার ঠিক এর উল্টো। কী হবে আর কী না হবে ভাবতে ভাবতে দুশ্চিন্তায় মানুষটা অর্ধেক হয়ে গেল। বিষয় অজানা না থাকলেও, দুশ্চিন্তার জেরে নিজের ওপর এতটুকু বিশ্বাস করতে পারছিল না। ঠিকভাবে প্রস্তুতি নিতে পারলো না। যতটুকু পড়লো, তাও মাথার মধ্যে জড়িয়ে পেঁচিয়ে জট বেঁধে রইলো। অবশেষে সাক্ষাৎকারের সময় ভয়ে, দুশ্চিন্তায় জানা প্রশ্নেরও ভুল বা বাজে উত্তর দিয়ে চলে এলো।
এবার আসি তৃতীয় জনের কথায়। তার যে ইন্টারভিউয়ের আগে পর্যন্ত বুক দুরদুর করেনি, তা নয়। কিন্তু তার জন্য সে প্রস্তুতি নেওয়া থামায়নি। সে চিন্তা করেছে, কত ধরণের প্রশ্ন আসতে পারে, তার উত্তর অভ্যাস করেছে, সব জিনিস গুছিয়ে নিয়েছে। মনের মধ্যে যখনই এটা সেটা চিন্তা-দুশ্চিন্তা উঁকি মেরেছে, সে নিজেকে বলেছে, “আমি নিজের চিন্তাভাবনাকে নিয়ন্ত্রণ করি। আমার ১০০% মনযোগ এখন আমি এই সাক্ষাৎকারে নিয়োগ করছি, আর কোথাও নয়।” আর যা প্রশ্ন করা হয়েছে, মাথা ঠান্ডা করে, নিজের ওপর বিশ্বাস রেখে একে একে তার উত্তর দিয়েছে।
আপনিই বলুন এই তিনজনের মধ্যে কার চাকরি হওয়ার সম্ভাবনা বেশী, আমার তো মনে হয় তৃতীয় জনের।
দেখুন আমিও খুব ভিতু মানুষ। পরীক্ষার আগে “ওরে বাবা রে” ধরণের দুশ্চিন্তা আমারও হয়। শহরে মাটির নিচের জলস্তরের মতোই আমার আত্মবিশ্বাসও একেকসময় তলানিতে এসে ঠেকে। কিন্তু আমি তখন মনকে চোখে আঙুল দিয়ে দেখানোর চেষ্টা করি যে এ সবই অকাজের চিন্তা। নিজের মনের পূর্ণ ক্ষমতা নিজেকে প্রস্তুত করার কাজে লাগিয়ে দিই। ব্যস, কেল্লা ফতে!
আত্মবিশ্বাস কি আর অত সহজে বাড়ে? মন কিন্তু আমাদের বড় চালাক। মনকে তো আগে প্রমাণ দিতে হবে, যে এই “আমি”-র ওপর ভরসা করা যায়। যদি সেটা হয়ে যায়, তখন দেখবেন আত্মবিশ্বাস আপনিই আসবে। :)


Quora বাংলা-তে অনেক সময় "উন্নতির প্রয়োজন হতে পারে" বলে কোনো কোনো প্রশ্নকে চিহ্নিত করা হয়। যিনি প্রশ্নটি করেছেন, অনেক ক্ষেত্রে তিনি হয়তো সমস্যাটি ঠিক কোথায় হয়েছে তা বোঝার চেষ্টা করেন। তাই এই আলোচনা।
একটা কথা অবশ্যই জানানো দরকার। যেহেতু বলা হচ্ছে "উন্নতির প্রয়োজন হতে পারে", এখানে চিন্তার কোনো কারণ নেই। প্রয়োজনীয় পরিবর্তন/সংশোধনগুলি করে নিলেই এর সমাধান করা যেতে পারে। তাই যদি আপনার কোনো প্রশ্ন এভাবে চিহ্নিত করা হয়, সেক্ষেত্রে প্রশ্নটি সম্পাদনা করে গুণগত ও গঠনগতভাবে উন্নত করতে এবং/অথবা সকলের বোঝার মতো করতে অনুরোধ করবো।
হতে পারে সেই প্রশ্নটি-
সম্পূর্ণ প্রশ্ন হিসেবে প্রকাশ করার জন্য তার শব্দগুলোকে ঠিকভাবে সাজাতে হবে।
বানান, ব্যাকরণ ও বাক্যের গঠনকে উন্নত করতে হবে।
যার অর্থ অস্পষ্ট/সন্দেহজনক বা বুঝতে অসুবিধা হচ্ছে।
প্রশ্নের সূত্র বা মন্তব্যের ওপর অনেকখানি নির্ভরশীল।
যদি কোনো প্রশ্নে "উন্নতির প্রয়োজন হতে পারে" বলে চিহ্নিত করা হয়, যতক্ষণ না সম্পাদনা করে প্রশ্নটি পরিষ্কারভাবে লেখা হচ্ছে, এটি সকলের কাছে দেখানো হবে না। Quora-র যে কোনো ব্যবহারকারী প্রশ্নটি সম্পাদনা করে সেটি উন্নত করতে পারেন। এই সম্পাদনা আবার প্রশ্নটিকে উন্মুক্ত করবে। আসলে, যে প্রশ্ন সুগঠিতভাবে লেখা, সহজে বোঝা যায়, তার উত্তর দেওয়াও ব্যবহারকারীদের পক্ষে সহজ হয়।
এছাড়াও Quora বাংলা সম্পর্কিত কোনো বিষয় জানতে বা আলোচনা করতে আপনি Quora সহায়তা
-তে যোগাযোগ করতে পারেন অথবা আমাকে সরাসরি বার্তা পাঠাতে পারেন। আপনাকে সাহায্য করার জন্য আমরা সর্বতোভাবে চেষ্টা করবো।
আরও পড়ুন: Help Center


চাকরির সাক্ষাৎকারে প্রায় সব ক্ষেত্রেই একটা প্রশ্ন নিশ্চিতভাবে করা হয়: টেল মি অ্যাবাউট ইওরসেল্ফ বা নিজের ব্যাপারে কিছু বলুন। প্রশ্নটি কিন্তু ভীষণ গুরুত্বপূর্ণ। একে একেবারেই হেলাফেলা তো করবেনই না, বরং ভালোভাবে উত্তরটার জন্য আগে থেকে প্রস্তুতি নেবেন।
এই প্রশ্নটি সাধারণত একেবারে প্রথমে আসে। অর্থাৎ, যিনি সাক্ষাৎকার নিচ্ছেন, এই প্রশ্নের উত্তরের মাধ্যমেই তাঁর সাথে প্রথমবার ঠিকঠাক কথোপকথন হতে চলেছে। আর প্রথম ইম্প্রেশন ভালো হওয়া অত্যন্ত জরুরি।
প্রশ্নটা নিয়ে আরেকটা মজার কথা বলি। যদিও প্রশ্নে বলছে, আপনার ব্যাপারে বলুন; তার মানে সত্যিই কিন্তু উত্তরে আপনার “ব্যাপারে” জানতে চাওয়া হচ্ছে না। আপনার বাড়িতে কয়জন আছে, আপনার কুকুরছানার নাম কী, মন খারাপ হলে আপনি আকাশের কোন দিকে তাকান - এসব জানার ওনাদের কোনোরকম আগ্রহ নেই। তাহলে কীসে আগ্রহ আছে?
যিনি বা যাঁরা আপনার চাকরির সাক্ষাৎকার নিচ্ছেন, তাঁর কেবলমাত্র আগ্রহ আছে আপনার কাজে, আপনার অভিজ্ঞতায়। আপনি মনের ঘরে ঠিক কেমন মানুষ জানার বদলে তাঁরা জানতে চাইবেন কাজের জায়গাতে মানুষ হিসেবে আপনি কেমন। পরিবার আপনার সঙ্গ দেয় কিনা জানার বদলে ওঁরা জানতে চাইবেন, টিমের সাথে আপনি কাজ করতে পারেন কিনা।
কী কী বলবেন?
আপনার নাম, পেশা। প্রয়োজনে আপনার শেষ ডিগ্রী।
আপনি কোথায় কী কাজ করেছেন তার সংক্ষিপ্তসার।
উক্ত কোম্পানিতে ও উক্ত পদে আপনি কেন যোগ দিতে চান।
কেন উক্ত চাকরিটির জন্য আপনি যোগ্য ক্যান্ডিডেট।
ব্যস। ওঁরা এটুকুই জানতে চান। কী বলতে হবে যখন বোঝা গেল, চলুন দেখে যাক কী বলা যাবে না।
কী কী বলবেন না?
আপনার মনের কথা।
আপনার পরিবারে কারা আছে।
কোথায় বাড়ি।
জীবন নিয়ে আপনার চিন্তাভাবনা।
কর্মজগৎ নিয়ে আপনার মতামত।
এক কথায়, কাজের বাইরে কোনও কথা নয়।
বেশ। ধরুন আপনি "ঘ" পত্রিকায় বিনোদন বিভাগে সিনিয়র সব এডিটর হিসেবে চাকরির সাক্ষাৎকার দিচ্ছেন ও আপনাকে এই প্রশ্নটি করা হয়েছে। এবার তাহলে দেখা যাক উত্তরটা কিভাবে দেওয়া যাবে। প্রথমে জানালেন আপনি কোথায় কোন পদে বর্তমানে কাজ করছেন। তারপর একে একে আপনার অভিজ্ঞতাগুলো যথাক্রমে জানিয়ে বর্তমান কাজের কথা উল্লেখ করবেন। যেমন ধরুণ,
আমি বর্তমানে "ক" মিডিয়া হাউজে সাব এডিটর হিসেবে যুক্ত আছি। আমি সাংবাদিকতা নিয়ে পড়াশোনা করে "খ" খবরের কাগজে ১ বছর কাজ করেছি। আমি মূলত বিনোদন বিভাগে কাজ করেছি।
আমার রোজের কাজের মধ্যে ছিল চলচ্চিত্র নিয়ে নিয়মিত কপি লেখা, রিভিউ করা ও কপি সম্পাদনা করা। এই সব কাজের পাশাপাশি আমি অনেক কিছু শিখতে ও করতে পেরেছি নিজের আগ্রহে এগিয়ে। একাধিক বিশিষ্ট ব্যক্তিত্বের সাক্ষাৎকার নিয়েছি। সংস্কৃতি পাতা কিভাবে সাজানো হবে, কোন খবর কোথায় যাবে, এগুলো সিনিয়রদের সাথে কাজ করতে করতে লক্ষ্য করেছি।
পরের বছর আমি সাব এডিটর হিসেবে “ক” মিডিয়া হাউজে যখন যুক্ত হয়েছি, আমি জানি আমার কাজ ও দক্ষতা কতদূর ব্যাপ্ত হতে পারে। এবং এই কারণেই আমি “খ” থেকে “ক”মিডিয়া হাউজে এসেছিলাম। কারণ একজন সাংবাদিক হিসেবে নিজেকে আরও দক্ষ, অভিজ্ঞ ও আরও ভালো পেশাদার হিসেবে আমি দেখতে ও এক্সপ্লোর করতে চাইছিলাম।
এখানে আমি বিনোদন নিয়ে যুক্ত হলেও সিনেমার পাশাপাশি নাটক, বাংলার সংস্কৃতি, সঙ্গীত ও আরও বিভিন্ন বিষয়কে কভার করছি। সম্প্রতি আমি "গ" ইভেন্টটি কভার করেছি যা বিনোদনের লিড স্টোরি হিসেবে প্রকাশিত হয়েছিল।
বর্তমানে আমাদের পেজ সেট আপ কিরকম হবে, কোথায় কী খবর যাবে, তা নির্ধারণ ও ডিজাইনে আমি দলকে সাহায্য করি। শুধু তাই নয়, আমাদের বিনোদন বিভাগের সোশ্যাল মিডিয়া পেজও আমি পরিকল্পনা ও পরিচালনা করেছি। তাই আমার বিশ্বাস, আপনার "ঘ" পত্রিকাতে সিনিয়র সব এডিটর হিসেবে আমি যথাযোগ্য অবদান রাখতে পারবো।
এখানে এবার একটু লক্ষ্য করুন কী করা হলো:
এখনকার কোম্পানি ও পদ বলে শুরু করা হলো।
একেবারে শুরুর কোম্পানিতে কী কাজ ছিল তা বলা হলো প্রথমে।
কেন এক চাকরি থেকে অন্য চাকরি পাল্টানো হলো সেটার উল্লেখ রইলো।
বর্তমান চাকরিতে কোন কোন দায়িত্ব আছে সেটা বলা হলো।
দলের সাথে কাজ করার অভিজ্ঞতা জানানো থাকলো।
আগের কাজ থেকে শিক্ষা নিয়ে এখন নিজে কোন কোন অতিরিক্ত দায়িত্ব পালন করছেন, সেটাও জানানো হলো।
আর যেখানে আবেদন করতে যাচ্ছেন, সেই রোলের জন্য আপনি কেন যোগ্য ক্যান্ডিডেট, সেখানে আপনি ঠিক কী ভ্যালু যোগ করবেন, তারও উল্লেখ রইলো।
এবার আপনি চাকরির ধরণ, কোম্পানির ধরণ, আপনার কাজ - সবকিছু নিজের মতো করে ব্যাপারটা সাজিয়ে নিতে পারেন। এগুলোও যে বানানো তা বলা বাহুল্য। তবে এই বিষয়গুলো মাথায় রেখে উত্তরটি সাজালে আশা করি ভালো হবে।
শুভকামনা রইলো।


একবার ভাবলাম, মজা করে উত্তর দেব। তারপর মনে হলো, যেটা সত্যি বিশ্বাস করি, কায়দা বা রাখঢাক না করে সেটা খোলাখুলি বলাই ঠিক হবে। অগত্যা এই উত্তর।
আমরা না, এই রুপোলি পর্দার জৌলুস দেখে কেমন যেনো হকচকিয়ে যাই। আমাদের নিজেদের জীবনটাকে ছোট করে ফেলি। আমাদের মন, আমাদের চারপাশে যা কিছু ভালো আছে, তা ফরেন লোকেশন আর রোমান্টিক সিনের চমকের সাথে তুলনা করতে করতে কোথায় যেন খেলো করে দিই। তার মধ্যে প্রেম, ভালোবাসা, স্নেহ, দয়া, মমতা - এই অনুভূতিগুলোও পড়ে।
আচ্ছা, প্রেম কাকে বলে? একটু মানুষের সাথে কথা বললেই দেখা যাবে, প্রেম কথাটার মানে একেক জনের কাছে একেবারে একেক রকম। কার কথা ঠিক মানবো বুঝতে না পেরে আমরা টিভির পর্দায় চোখ রাখি।
সেখানে নায়ক ল্যাম্বর্গিনি চড়ে, গোলাপ ফুলের তোড়া ধরিয়ে তথাকথিত "প্রপোজ" করে। নায়িকা তাতে আগা মাথা না ভেবে হ্যাঁ বলে দেয়। আমরা ভেবে নিই, এমনটাই হয় বোধহয়। নায়িকার বুদ্ধি, পেশাগত যোগ্যতা সব বাদ দিয়ে "রূপ সুহানা লাগতা হ্যায়" বললেই সে গলে যায়। আমরা ভেবে নিই, এমনটাই বোধহয় হতে হয়।
এভাবে একটা ভুল বোঝার আর মিথ্যে জীবনের বৃত্ত তৈরি হয়। একজন ভুল করে কারণ সবাই এটাই করছে। সবাই এটা করে কারণ একজন এটাই করছে। আচ্ছা, প্রেম কি সত্যিই এত কমা? এত সহজে কেনা বা বেচা যায় তাকে? আমার তো মনে হয় না।
"মেলটিং ফেমিনিজম, রিলিজিয়ন, রিভলিউশন উইথ ফোক মিউজিক" বলে একটি টেড এক্স (ঢাকা) বক্তৃতায় আনুশেহ্‌ অনাদিল একটা কথা বলেছিলেন। যেরকম মনে আছে নিজের কথায় লিখছি। যদি আমরা একটু মন দিয়ে দেখি, দেখবো গাছের দুটো পাতা পর্যন্ত পুরো এক হয় না। যেখানে প্রকৃতি আমাদের প্রত্যেককে এত আলাদা, এত বৈচিত্র্যময় করে তৈরি করেছে, সেখানে আমরা কার্বন কপি তৈরি করতেই ব্যস্ত থাকি। প্রেমও তো তাই।
গোলাপ ফুল আর চকলেট লাগবেই কেন, যদি গঙ্গার পাড়ে সূর্যাস্ত দেখতে দেখতে বলা যায়, "ভালোবাসি"। কেন প্রয়োজন হবে আংটি, অনাবশ্যক দামী জামাকাপড়, যেখানে পাড়ার দোকানে চা খেতে খেতে দুজন মিলে ঠিক করা যায়, "এবার থেকে তাহলে তুই আর আমি একটা টীম, সবসময়।"
আসলে প্রেমকে আমরা বড়ো বেশি জটিল করে ফেলি, একেবারে জীবনের মতো। আসলে ঠিক তা নয় মনে হয়। কোনও নিয়ম নেই এখানে, কোনও লাবগুরুর বড়বড়ানি বলে দিতে পারে না, আপনার প্রিয় খাবারটা খেয়ে বা আপনার পছন্দের গানটা শুনে তারও ভালো লাগলে আপনার মনে ঠিক কতটা আনন্দ হয়।
তাই ভালোবাসার কথা বলতে শুধু ভালোবাসি বলাই যথেষ্ট। একেবারে নিজের মতো করে। যেভাবে যে কথা বলে, ঠিক সেভাবে। তাতে হ্যাঁ হলে হ্যাঁ, না হলে না। আরেকবার এটা বলে দিই, না মানে কিন্তু না। এক্কেবারে না।
হ্যাঁ, যদি মনে হয় এরকম মানুষের মতো মানুষের সাথে জীবনটা কাটাতে গেলে আমায় উন্নত হতে হবে, সেই উন্নতির চেষ্টা অবশ্যই করা উচিত। তবে সেটা চকলেট টেডি বিয়ার মার্কা শর্টকাট দিয়ে হবে না।


দামি পোশাক বা সাজগোজ - দুটো কথাই কিন্তু খুব আপেক্ষিক। কম দামি পোশাক যেমন অত্যন্ত ঝলমলে হতে পারে, সাজগোজও কিন্তু সুন্দর ও মার্জিত হতে পারে। তাই এর ব্যাখ্যা ব্যক্তিবিশেষে একেবারেই অন্যরকম হবে। আমি নিজের কথাটাই বলতে পারব।
একটা সত্যি কথা বলি? আমার কম থেকে মাঝারি বিভিন্ন দামের জামাকাপড় আছে। হ্যাঁ, কিছু কিছু ব্র্যান্ডের প্রতি আমার আকর্ষণ একটু বেশি থাকে। তবে সেটা ছাড়া অন্য কিছু হলে যে আমি ফিরে তাকাবো না, এমন ফাট আমার নেই বাপু।
পোশাক কেনার সময় আমার দাবী খুব সহজ। মার্জিত সুন্দর ডিজাইন, বেশি ঝকরমকর যেন না হয়। আর সাদা রঙের কিছু পেলে তো কথাতেই কাজ নেই। এক্কেবারে মাছরাঙার মতো ছো মেরে উঠিয়ে নেবো।
কোথায় কত দামের পোশাক পরে যাবো, সেটা কিন্তু তেমন গুরুত্বপূর্ণ হয় না। তবে কোথায় কী ধরনের পোশাক পরব, সেইটা ভাবা দরকার হয়। সেক্ষেত্রে জামার দাম কম হোক বা বেশি হোক; সেটা যদি আগে থেকে যত্ন করে রাখা হয়, দেখতে ভালো লাগে, সে জায়গা ও অনুষ্ঠানের জন্য মানানসই হয়, তো অবশ্যই পরা যাবে।
আর আমার চিরন্তন সাজ বলতে কাজল আর লিপস্টিক। পোশাকের সাথে গেলে সাথে টিপ। ব্যস। কোথাও ভালো জায়গায় ঘুরতে গেলে কাজল মোটা করে পরে নিই। আর কোনো কেজো জায়গায় বা আশেপাশে কোথাও গেলে হালকা করে পরি। বিয়েবাড়ি বা পার্টি থাকলে অনেক সময় কমপ্যাক্ট/ফাউন্ডেশন। জমকালো জামাকাপড় আর অলঙ্কারের সাথে মানানসই হয়। আবার কলেজে যখন পড়াতাম বা অফিস যেতাম, তখন ফরম্যাল জামাকাপড়ের সাথে স্রেফ কাজল আর ছোট্ট কানের দুল।
আমার বিদ্যে এটুকুই। আর আমার একটু হালকা সাজ ভাল লাগে। তাই বেশি চিন্তাভাবনাও করতে হয় না। মোট কথা হলো, যেখানেই যাই না কেন, সেই জায়গা অনুযায়ী পোশাক আর টিপ - কাজল - লিপস্টিক আমার সবসময় ফিক্সড।
এমন কোনো জায়গা নেই যেখানে ভালো একটা জামা পরা আর সুন্দরভাবে সাজগোজ করা যায় না। শুধু সেটা স্থান ও কালের সাথে মানলেই হলো। জায়গার উপযুক্ত পোশাক করাই লক্ষ্য হওয়া উচিত। পোশাক বা আভরণ যেন ব্যক্তিসত্ত্বার উপস্থিতিকে ছাপিয়ে না যায়, তাহলেই হলো।


আমার এক্কেরে ঠিক করা ছিল। এই সব বিয়ে থা করার চক্করে আমি নেই। চারিদিকে যতই চেয়েছি, সংসারের নামে শুধু গরাদ চোখে পড়েছে।
বয়স হয়েছে, বিয়ে করতে হবে।
বিয়ে করেছ, সহ্য করতে হবে।
বছর হয়েছে, বাচ্চা করতে হবে।
বাচ্চা করেছ, নিজের শখ আহ্লাদ ছাড়তে হবে।
যেরকম ছন্নছাড়া, বোহেমিয়ান জীবন আমি কাটাতাম; এত "হবে" আর "হবে না"-র বেড়াজাল মানার কোনও অর্থ আমি দেখিনি। বাড়িতেও পরিষ্কার বলা ছিলো, দ্যাখো বাপু, জীবনে তোমাদের সব আবদার মানতে রাজি, কিন্তু বিয়ে আমি করবো না। কিন্তু মানুষ ভাবে এক, আর তার সাথে হয় আরেক।
জীবনে অতদিন পর্যন্ত শিখে রাখা সম্পর্কের সব হিসেব একটি ছেলে এসে একেবারে ছিন্ন ভিন্ন করে উড়িয়ে দিলো। ভোরের প্রথম সূর্যের আলো যেমন আলকাতরার মতো ঘন কালো রাতকে নিঃশেষ করে দেয় এক নিমেষে, ঠিক তেমনি। এমনভাবেও যে পৃথিবীকে দেখা যায়, নিজের কথা এতটুকু না ভেবে এভাবেও যে মানুষের জন্য সবটুকু বিলিয়ে দেওয়া যায়, তা আমার ধারণার চৌহদ্দিতেও আগে আসেনি। বুঝলাম, যে খারাপগুলো আমি ভাবতাম, তা সমাজের অনেকটা, কিন্তু সবটা নয়।
বেশ বুঝতে পারলাম, এই মানুষটার সাথে আমি সারাজীবন বেশ জমাটিভাবে বাঁচতে পারি। আমাদের মত মধ্যবিত্ত পরিবারে প্রেমের ল্যাজ ধরে বিয়ে ম্যান্ডেটরি। আমার ক্ষেত্রেও সেই অন্যথা হওয়ার জো নেই।
বিশ্বাস করুন, দারুণ ভয়ে ছিলাম। কিন্তু ওর বাবা মায়ের সাথে যেই আলাপ হলো, আবারও, এই আই পি এল-এ প্যাট কামিন্সের শটের মতোই কোথায় হারিয়ে গেলো সব!
হঠাৎ আমার এই সবকিছু বড্ড ভালো লাগলো। গোটাটা একটা খুব আনন্দের উৎসব মনে হলো, যেখানে সবাই মিলে আমরা উদযাপন করছি ভালোবাসা, ভালো থাকা। কেন যে মানুষ এত সহজভাবে ভাবে না, কে জানে!
আমার এখন দুটো বাড়ি আর দুটো করে বাবা মা। তথাকথিত শ্বশুরবাড়িতে আমরা একসাথে হাসি, কাঁদি, রাগ করি, ঝগড়া করি, কিন্তু আমরা জমিয়ে একে অপরের সঙ্গে থাকি। আমি ওদের ছেলের বউ না, আমি ওদের মেয়ে। আর এই ভালোবাসা কোনোদিন ভুলতে পারার সম্ভাবনাও আমি দেখছি না।


একদম কাটিয়ে উঠিনি। আমি বেজায় ভীতু মানুষ হে Atmaja।
জীবনের বিভিন্ন ক্ষেত্রে "নতুন অধ্যায়" আমার একবার আসেনি, বারবার এসেছে। কখনো পেশাজগতে, কখনও পারিবারিকভাবে, কখনও ব্যক্তিগত জীবনের বিভিন্ন ক্ষেত্রে। ছোট বড় সব পরিবর্তনই তো এক একটা নতুন অধ্যায়ের সূচনা করে। আর সে পরিবর্তনে পুরনো "আমি" ঠিক কিভাবে মানিয়ে নেবো, বা তাকে কতটা আপন করে নেবো, এ নিয়ে বুক দুরদুর আর পেট গুড়গুড় করে না বললে মিথ্যে বলা হবে।
তবে আমি পরিবর্তনকে স্বাগত জানাই। অনেক ঝড় ঝাপটা জীবনের ওপর দিয়ে গেছে। সকলেরই যায় নিজের নিজের মতো করে। কিন্তু পেছনে ফিরে দেখলে আজ দেখতে পাই, সেই প্রতিটা ঝড়, প্রতিটা বদল, প্রতিটা "নতুন অধ্যায়" আজকে আমি যে জায়গায় আছি, সেখানে এসে দাঁড়াতে সাহায্য করেছে। আর আজ, আমি ভালো আছি।
গপ্পো যখন শুরুই করেছি তাহলে জীবনের কোনও একটা নতুন অধ্যায়ের গল্প বলি।
ক্লাস এইটে স্কুলের বার্ষিক পুরস্কার বিতরণী অনুষ্ঠান ছিল। সেবার কোনও একটা নাটকে ভাগ নিয়েছিলাম। কিছু একটা রাজা গজা হয়েছিলাম। স্টেজে উঠে বেমক্কা পার্ট ভুলে নাটক প্রায় পনেরো মিনিট দড়াম করে কমিয়ে দিয়েছিলাম। মানে লজ্জায় একেবারে মাথা কাটা যাওয়ার জোগাড়।
ব্যস! সেই যে আমার স্টেজ ভীতি ধরলো, আমি আর ও মুখো হলাম না। পাবলিক স্পিকিং টিকিং অনেক বড় ব্যাপার। সুকান্ত ভট্টাচার্যর অলরেডি মুখস্ত কবিতা বলতে গিয়েও বারবার হোঁচট খেতাম।
২০১৫ সালে আমার জীবনে একটা বড় পরিবর্তন এলো। ২০১২ থেকে আজকাল-এ ইতিমধ্যেই চাকরি করছিলাম। সন্ধ্যার শিফটে অফিস থাকতো বলে চাকরি করতে করতে মাস্টার্সও করেছিলাম। ২০১৪-তে মাস্টার্স শেষ হয়। পরের বছরেই আমি খিদিরপুর কলেজে সাংবাদিকতা বিভাগে যোগ দিই। এবার শিক্ষার্থী নয়, শিক্ষিকা হিসেবে। গেস্ট লেকচারার। সপ্তাহে তিনদিন ক্লাস। আর বিকেল থেকে রোজ অফিস।
পড়ানোটাও কিন্তু এক ধরনের পাবলিক স্পিকিং, তাই না?একেবারে ক্লাসের অচেনা অজানা কিছু পাকা কলেজ পড়ুয়ার কাছে (আমরাও ছিলাম শিক্ষার্থী থাকাকালীন) জ্ঞান দেওয়া, টানা চল্লিশ মিনিট। মুখের কথা? তায় আবার আমি সদ্য পাস আউট। ওরা যে নেহাত আমায় পকেটে পুরবে, এই চিন্তাতেই বেজায় কাবু ছিলাম।
কিন্তু পারলাম, জানেন তো! আমার এই পড়ানোর কাজটা করে নিজেরও বেশ কিছু লাভ হলো।
১) আমি শিক্ষক ও শিক্ষার্থী দুজনের দিক ও তাদের সুবিধা অসুবিধা বুঝতে শুরু করলাম।
২) কোনও বিষয়কে কিভাবে মানুষের কাছে বুঝিয়ে বলতে হয়, তার একটা সুন্দর অভ্যাস হলো।
৩) কোনও জায়গায় বেকায়দায় পড়লে সেখানে দাঁড়িয়ে সমস্যা সমাধানের চেষ্টা করতে শুরু করলাম।
আর সেই সাথে নোলা বাড়তে শুরু হলো। আরও কিছু করতে হবে, আরেকটু কিছু। বিভিন্ন জায়গায় গবেষণাপত্র জমা দিতে শুরু করলাম। সিলেক্ট হলো। আবার ফিরে এলো ভয়, পেটের ভিতর গুড়গুড় করা স্টেজ ফিয়ার। এত সব গণ্য মান্য লোকের সামনে আমি দুদিনের পোনা মাছ কী কথা বলবো!
অবশেষেপেপার প্রেজেন্ট করলাম। একাধিকবার। বিজয়গড় কলেজের কনফারেন্সে, কল্যাণী বিশ্ববিদ্যালয়ের আন্তর্জাতিক একটি সম্মেলনে। মানুষ ভালো বললো। আবার আস্তে আস্তে ফিরলো আত্মবিশ্বাস।
এর পর ব্যাঙ্গালোরে থাকাকালীনও কলকাতা এলে আলাদা করে ছাত্রছাত্রীদের ক্লাস নিয়েছি। চাকরির জগতেও মানুষের সাথে সহজভাবে মিশতে, কথা বলতে শিখেছি। সব থেকে বড় কথা, অন্য মানুষের মতো করে ভাবতে, তাদের সুবিধা অসুবিধা বোঝার চেষ্টা করতে শিখেছি।
তাহলে বলুন, এতগুলো দীর্ঘকালীন উন্নতির জন্য ছোট্ট একটু নতুন অধ্যায়ের অস্বস্তি নিয়ে বসে থাকা যায়? বরং তাকে স্বাগত জানিয়ে জীবনকে নিজের মতো করে চলতে দেওয়াই তো ভালো।


Quora-তে জ্ঞান আদানপ্রদানের অন্যতম মাধ্যম হলো প্রশ্ন ও উত্তর। যে কোনো পছন্দের বিষয় সম্পর্কিত প্রশ্নে বিস্তারিত ও তথ্যবহুল উত্তর দিয়ে আপনার জ্ঞানের আলোতে, অভিজ্ঞতার দ্যুতিতে সকলকে আলোকিত করতে পারেন। হয়তো ভাবছেন,
Quora বাংলা-তে ঠিক কিভাবে উত্তর লিখতে হয়?
আমার পছন্দমতো উত্তর লিখতে পারবো, এমন প্রশ্নই বা কোথায় পাবো?
Quora বাংলা-তে উত্তর লেখা একদম সহজ ব্যাপার। চলুন দেখে নিয়ে কিভাবে।
ফিড থেকে প্রশ্ন
Quora-র ফিডে আপনি বিভিন্নরকম প্রশ্ন দেখতে পাবেন। গঠনগত দিক থেকে প্রশ্নগুলো মূলতঃ দু'রকম।
ফিডে অধিকাংশ প্রশ্ন ও উত্তর এসে থাকবে। কোনো প্রশ্নে ইতিমধ্যে কেউ উত্তর লিখে ফেলেছে মানে এই নয় যে আপনি সেখানে উত্তর লিখতে পারবেন না। আপনার যদি কোনো প্রশ্ন পছন্দ হয়, নির্দ্বিধায় সেই প্রশ্নতে ক্লিক করুন, "উত্তর দিন" বোতামে ক্লিক করে আপনার উত্তরটি লিখে ফেলুন।
Quora বাংলা ফিডে "আপনার জন্য প্রশ্ন" অংশে কিছু প্রশ্ন দেখতে পাবেন। সেই প্রশ্নগুলির মধ্যে কোনোটা আপনার পছন্দ হলে নিশ্চিন্তে তার নিচের "উত্তর দিন" বোতামে ক্লিক করে সেটার উত্তরও দিতে পারেন।
"উত্তর দিন" পৃষ্ঠা
ফিডের ওপরের দিকের "উত্তর দিন" বোতামে (চৌকো বাক্সের মধ্যে কলমের মতো চিহ্ন) ক্লিক করে এই পৃষ্ঠাটিতে প্রবেশ করতে পারেন।
এই পৃষ্ঠাটি হলো আজ দুর্দান্ত প্রশ্নপুরী। এখানে আপনি দেখতে পাবেন আপনার পছন্দের নানা বিষয়ের ওপর নানারকম প্রশ্ন এবং আপনাকে অন্য ব্যবহারকারীদের করা প্রশ্ন। শুধু তাই নয়, ডানদিকে "বিষয় যোগ করুন" বোতামে ক্লিক করে আপনি আপনার পছন্দের নানা বিষয়কে যুক্ত করতে পারেন অথবা নির্বাচিত করা কোনো বিষয় পছন্দ না হলে সেটি বাদ দিতে পারেন। উক্ত বিষয়গুলি সম্পর্কিত বিভিন্ন প্রশ্ন অনুরোধ হিসেবে আপনার কাছে আসবে। এই পৃষ্ঠাতে তিনটি অংশ দেখতে পাবেন: "আপনার জন্য প্রশ্ন", "উত্তরের জন্য অনুরোধ", "উত্তরের খসড়া"। দেখা যাক, এই তিনটি অংশের বিশেষত্ব কী।
আপনার জন্য প্রশ্ন : Quora বাংলা-তে যা পড়তে ও লিখতে পছন্দ করেন, সেই সম্পর্কিত প্রশ্ন এখানে থাকবে। "অনুবাদ করার জন্য প্রস্তাবিত উত্তরগুলি" অংশে Quora ইংরেজি থেকে কিছু উত্তর থাকবে, আপনার ইচ্ছে হলে সেই ইংরেজি উত্তরগুলি আপনি বাংলায় অনুবাদ করতে পারেন। এছাড়াও আপনি যে যে বিষয়ে লেখালেখি করেছেন, সেই বিষয় সম্পর্কিত প্রশ্নও এই অংশে থাকবে।
উত্তরের জন্য অনুরোধ : Quora বাংলার অন্যান্য ব্যবহারকারীরা প্লাটফর্মে বা বিভিন্ন মঞ্চে আপনাকে সরাসরি যে যে প্রশ্নের জন্য অনুরোধ করেছেন, তা এই পৃষ্ঠাতে দেখতে পাবেন। এর মধ্যে আপনার যে উত্তরগুলি দিতে ইচ্ছে হবে, তাহলে সেই প্রশ্নের নিচে "উত্তর দিন" অংশে গিয়ে তার উত্তর দিতে পারেন।
উত্তরের খসড়া : অনেক সময় গবেষণা করতে বেশ খানিকটা সময় লেগে যায়। উত্তর একবারে পুরোটা লিখে ওঠা হয় না। সেক্ষেত্রে আপনার লেখা অসমাপ্ত উত্তর খসড়া হিসেবে এই অংশে সংরক্ষিত থাকবে। পরে যখন ইচ্ছে, আপনি সেই উত্তরটি খুলে সম্পূর্ণ করতে ও পোস্ট করতে পারেন।
নির্দিষ্ট বিষয় সম্পর্কিত প্রশ্ন
Quora বাংলার ফিড এবং "উত্তর দিন" অংশে বিভিন্ন বিষয়ে নানা ধরণের প্রশ্ন উপস্থিত থাকে। তবু কোনো নির্দিষ্ট বিষয়ের ওপর Quora বাংলায় আরও কী কী প্রশ্ন আছে যদি দেখতে চান, আপনি উপরে "Quora-তে খুঁজুন" অংশে সেই বিষয়টি খুঁজলে সেই সম্পর্কিত যাবতীয় প্রশ্ন, উত্তর, পোস্ট পরপর দেখতে পাবেন।
মনে করুন, আপনি "বাংলা" নিয়ে Quora বাংলা-র বিভিন্ন প্রশ্ন জানতে চাইছেন। এবার "Quora-তে খুঁজুন" অংশে গিয়ে আপনি "বাংলা" বা বাংলার যে নির্দিষ্ট বিষয় সম্পর্কে জানতে চাইছেন তা লিখলেন।
এর ফলাফলের পৃষ্ঠায় আপনি "বাংলা" সংক্রান্ত যাবতীয় প্রশ্ন, উত্তর, পোস্ট, প্রোফাইল, বিষয় ও মঞ্চ আপনি দেখতে পাবেন।
সবশেষে বলি, যদি কখনো এমন কোনো বিষয় নিয়ে আপনি লিখতে যান যা নিয়ে Quora বাংলায় এখনো কোনো প্রশ্ন হয়নি, নির্দ্বিধায় আপনি সেই সম্পর্কিত প্রশ্ন যোগ করে তার উত্তর দিতে পারেন। তাহলে একেবারে নতুন একটা বিষয় নিয়ে নতুন জ্ঞান আহরণের সুযোগ পাবো সবাই।
এছাড়াও Quora বাংলা সম্পর্কিত কোনো বিষয় জানতে বা আলোচনা করতে আপনি Quora সহায়তা[1]-তে যোগাযোগ করতে পারেন অথবা আমাকে সরাসরি বার্তা পাঠাতে পারেন। আমরা সবসময় আপনাকে সাহায্য করার জন্য সর্বতোভাবে চেষ্টা করবো।
ফুটনোটগুলি
[1] Help Center


সঠিক প্রশ্ন আমাদেরকে সঠিক উত্তরের খোঁজ এনে দেয়। Quora -তে প্রতিনিয়ত ব্যবহারকারীরা বিভিন্ন বিষয়ে এমন প্রশ্ন করেন, যা আমাদের আরও ভাবতে শেখায়, নতুন কিছু শিখতে ও জানতে সাহায্য করে। আপনার যদি কোনো বিষয়ে জানতে ইচ্ছে করে, আপনিও নির্দ্বিধায় প্রশ্ন করতে পারেন।
Quora-তে প্রশ্ন করা খুব সহজ। চলুন দেখে নিই কী কী ভাবে Quora বাংলাতে আমরা প্রশ্ন করতে পারি।
ওয়েবসাইটের স্ক্রিনে একদম ওপরে "আপনি কী জিজ্ঞাসা বা শেয়ার করতে চান"-এ ক্লিক করে অথবা স্ক্রিনের একদম ওপরে ডানদিকে "প্রশ্ন যোগ করুন" বোতামে ক্লিক করে আপনার প্রশ্নটি করুন।
যদি মোবাইলে Quora বাংলা ব্যবহার করেন, তাহলে অ্যাপ্লিকেশনের একদম নিচে ডানদিকে "+" বোতামটিতে ক্লিক করুন।
এবার প্রশ্ন লেখার জায়গাতে যে কোনো বিষয়ে আপনার প্রশ্নটি লিখতে পারেন। প্রশ্ন লেখা হয়ে গেলে আপনি "প্রশ্ন যোগ করুন" বোতামে ক্লিক করবেন।
এই ধরণের কোনো প্রশ্ন যদি ইতিমধ্যেই Quora বাংলাতে থাকে, তা আপনাকে নিচের তালিকায় দেখাবে। আপনি ইচ্ছে হলে সেই প্রশ্নটি বেছে নিতে পারেন, অথবা আপনার প্রশ্নটি বদলে একটু অন্যরকম কিছুও জিজ্ঞাসা করতে পারেন।
"প্রশ্ন যোগ করুন" বোতামে ক্লিক করার পর আপনি একটি নতুন পৃষ্ঠায় প্রবেশ করবেন, যেখানে আপনাকে প্রশ্নের উপযোগী বিষয় নির্ধারণ করতে হবে। এক্ষেত্রে মাথায় রাখবেন, যথাযথ বিষয় চয়ন করলে আপনার প্রশ্নটি ঠিক ঠিক মানুষের কাছেও দৃশ্যমান হতে পারে, অর্থাৎ ওই বিষয়টি যে ব্যবহারকারীরা অনুসরণ করছেন। হতে পারে তাঁদের মধ্যেই কেউ ওই প্রশ্নটির বিষয়ে জ্ঞানী ও অভিজ্ঞ এবং তিনি আপনার প্রশ্নের যথাযথ উত্তর দিলেন।
এখানে "যাচাই করুন যে এই বিষয়গুলি প্রশ্নটিকে ব্যাখ্যা করে" অংশে ইতিমধ্যেই কিছু বিষয় নির্বাচিত থাকবে। তা আপনার প্রশ্নটির সাথে যাচ্ছে কিনা একবার পর্যালোচনা করে দেখবেন। যদি মনে হয় কোনও বিষয় যাচ্ছে না, আপনি সেটি "আনচেক" করে অনির্বাচিত করতে পারেন।
"এই প্রশ্নটিকে বর্ণনা করতে পারে এমন যে কোনও বিষয় বেছে নিন" অংশে অনেকগুলো বিষয় পরামর্শ হিসেবে দেওয়া থাকবে। যদি মনে হয় এর মধ্যে কোনো বিষয় আপনার প্রশ্নের সাথে যাচ্ছে, আপনি সেটি ক্লিক করে নির্বাচন করতে পারেন।
আপনি যে বিষয় চাইছেন, তা যদি তালিকায় না থাকে, তাহলে সার্চ অংশে গিয়ে আপনি অন্য কোনো বিষয় খুঁজতে পারেন, প্রয়োজনে নতুন বিষয় যোগও করতে পারেন।
বিষয় যোগ করা সম্পন্ন হলে আপনি "হয়ে গেছে" বোতামে ক্লিক করুন। এরপর আপনি যে পৃষ্ঠায় এলেন, সেখান থেকে আপনি সরাসরি Quora ব্যবহারকারীদের ও Quora বাংলার বিভিন্ন মঞ্চে প্রশ্ন জিজ্ঞেস করতে পারেন। আগের পৃষ্ঠায় যে যে বিষয় আপনি নির্বাচন করেছেন, ওই বিষয় অনুরসণ করা মঞ্চ ও ব্যক্তি অথবা ওই সংক্রান্ত উত্তর যাঁরা আগে লিখেছেন, সেই ব্যবহারকারীদের এখানে সরাসরি প্রশ্ন করার পরামর্শ হিসেবে দেখানো হবে।
যদি আপনি কোনো নির্দির্ষ্ট বিষয়ে বিশেষজ্ঞ বা নির্দিষ্ট কোনো ব্যবহারকারীকে খুঁজে সরাসরি প্রশ্ন করতে চান, আপনি "সার্চ"-এ গিয়ে তা খুঁজতে পারেন সহজেই। সবটা হয়ে গেলে আপনি "হয়ে গেছে" বোতামে ক্লিক করতে পারেন।
প্রশ্ন যোগ করা হয়ে গেলে আমরা লেখক ও লেখিকাদের কাছে প্রশ্নটি পাঠিয়ে দেব। কেউ উত্তর দিলেই আপনি সেই বিজ্ঞপ্তি পেয়ে যাবেন ও আপনার প্রশ্নে দেওয়া উত্তরটি পড়ে নিতে পারবেন।
আরও পড়ুন: How do I ask a question on Quora?[1]
ফুটনোটগুলি
[1] Help Center


Quora-তে সহজেই আপনি আপনার প্রোফাইলের ছবি আপলোড করতে পারেন। ওয়েবসাইট ও মোবাইল অ্যাপ - দুই জায়গা থেকেই কিভাবে প্রোফাইলের ছবি আপলোড করা যায়, তা নীচে উল্লেখ করা হল।
ওয়েবসাইট-এ
Quora-তে একদম ওপরে ডানদিকে প্রোফাইলের ছোট্ট বোতামটিতে ক্লিক করে আপনার প্রোফাইল পৃষ্ঠায় চলে যান।
আপনার প্রোফাইল ছবি অংশের ওপরে গেলেই প্রোফাইল ছবি সম্পাদনার সুবিধাটি দেখতে পাবেন। এই চিহ্নটিতে ক্লিক করে আপনি প্রোফাইল ছবি আপলোড করে ফেলতে পারবেন।
মোবাইল অ্যাপ্লিকেশনে
Quora-তে একদম ওপরে বামদিকে প্রোফাইলের ছোট্ট বোতামটিতে ক্লিক করুন।
আপনার প্রোফাইলের নাম, মূল বিবৃতি ও ">" চিহ্নটির অংশে ক্লিক করে আপনার প্রোফাইলে প্রবেশ করুন।
"প্রোফাইল সম্পাদনা করুন" সুবিধাটিতে ক্লিক করুন।
"ছবি সম্পাদনা করুন" সুবিধাটিতে ক্লিক করুন ও আপনার পছন্দমতো ছবি যোগ করুন।
এভাবেই অতি সহজে আপনি Quora-তে আপনার প্রোফাইলের ছবি আপলোড করতে
পারবেন।
আরও পড়ুন: How do I add or change my Quora profile picture?[1]
ফুটনোটগুলি
[1] Help Center


প্রশ্ন ও উত্তর - এর মাধ্যমেই মূলত Quora সম্প্রদায় পরিচালিত হয়। কখনো কোনো বিষয় নিয়ে আপনার যদি কিছু জানতে ইচ্ছে করে, Quora-তে আপনি সেই নিয়ে প্রশ্ন করতে পারেন। Quora-র মাধ্যমে আপনি সেই মানুষদের থেকে বিষয়টি জানতে পারবেন, যাঁরা আপনার প্রশ্নের উত্তর জানেন, যেমন ডাক্তার, চিকিৎসক, অর্থনীতিবিদ, পুলিশ, পদার্থবিজ্ঞানী প্রমুখ।
তাহলে ঝট করে আরেকবার দেখে নিই। Quora যথাযথভাবে ব্যবহার করার জন্য মূলতঃ আপনাকে দুটো জিনিস করতে হবে-
১) যখনই মনে প্রশ্ন আসবে, Quora-তে সেই প্রশ্ন করবেন।
২) যে প্রশ্নের উত্তর আপনার জানা, তার উত্তর দেবেন।
ফিড সম্পর্কিত আলোচনা
Quora ফিডকে ঠিকভাবে ব্যবহার করার মাধ্যমে Quora-কে বলুন, আপনি কী ধরণের বিষয়বস্তু পড়তে ভালোবাসেন।
আপনার পছন্দের স্টোরি বা বিষয়বস্তু দিয়েই আপনার ফিড পরিপূর্ণ থাকে। হোমপেজে গেলেই আপনি আপনার ফিডটি দেখতে পাবেন।
আপনার পছন্দের সাথে সম্পর্কিত বিষয় ও ব্যক্তিদের অনুসরণ করুন। আপনার পছন্দ অনুযায়ী বিষয়বস্তুগুলি দেখুন। এভাবে Quora বুঝতে পারবে আপনার ঠিক কী ভালো লাগে।
বিষয়: যখন আপনি কোনো বিষয় অনুসরণ করেন, সেই বিষয় ট্যাগ করা আছে এমন প্রশ্ন-উত্তর আপনার ফিডে আসতে থাকে।
ব্যক্তি: যখন আপনি কোনো ব্যক্তিকে/ব্যক্তিদের অনুসরণ করেন, তাহলে তাঁদের পোস্ট করা প্রশ্ন-উত্তর আপনার ফিডে আসতে থাকে।
সহজ প্রথম ধাপ
তাহলে দেখে নেওয়া যাক কিভাবে সহজেই শুরু করতে পারেন আপনার Quora সফর।
আপনার পছন্দের বিষয়গুলো অনুসরণ করুন, যে বিষয়গুলো নিয়ে আপনি জানতে চান, মানুষকে জানাতে চান অথবা অভিজ্ঞতা ভাগ করে নিতে চান।
এমন মানুষদের অনুসরণ করা শুরু করুন যাঁরা আপনার পছন্দের বিষয়গুলি নিয়ে লেখালেখি করেন, যাঁদের সে বিষয়গুলি নিয়ে জ্ঞান ও অভিজ্ঞতা রয়েছে।
আপনার ফিডে থাকা প্রশ্ন ও উত্তরগুলি একটু একটু করে পড়া শুরু করুন। তাহলে Quora-তে জ্ঞান আদানপ্রদানের পরিবেশটি আপনি ভালোভাবে অনুধাবন করতে পারবেন।
যে উত্তরগুলি আপনার মতে তথ্যবহুল, গুরুত্বপূর্ণ ও উপকারী, সেগুলিকে আপভোট করুন। আপনার মতামত মন্তব্যের মাধ্যমে জানান। ভালো লাগলে উত্তরগুলি শেয়ারও করতে পারেন।
আরও পড়ুন: How do I get started using Quora?[1]
ফুটনোটগুলি
[1] Help Center


Quora হল বিশ্বের জ্ঞান ভাগাভাগি করা এবং সারাবিশ্বের জ্ঞানবৃদ্ধি করার একটি মাধ্যম। বিশ্বের জ্ঞানভান্ডারের অধিকাংশই শুধুমাত্র গুটিকয়েক মানুষের কাছে উপলব্ধ। হয় কিছু মানুষের মাথার মধ্যেই তা বদ্ধ রয়েছে, নয়তো নির্দিষ্ট কিছু ব্যক্তি বা গোষ্ঠীর কাছেই সেই জ্ঞান আহরণের সুযোগ রয়েছে। অথচ এই বিপুল জ্ঞানসাগরের খোঁজ যদি সকলে পেতেন, তাহলে তা কত মানুষের জীবন কতভাবে উপকৃত হতে পারতো। আর এটাই আমাদের লক্ষ্য।
যাঁদের কাছে জ্ঞান আছে এবং যাঁদের সে জ্ঞানের প্রয়োজন আছে, সেই সকল মানুষের আমরা মেলবন্ধন করাতে চাই Quora-তে। এখানে আমরা বিভিন্ন চিন্তাধারাসম্পন্ন মানুষকে একসাথে আনতে চাই, যাতে তাঁরা একে অপরের থেকে শিখতে পারেন, একে অপরকে আরও ভালোভাবে বুঝতে পারেন ও জ্ঞানের আলোকে আলোকিত করতে পারেন।
আমাদের বিশ্বাস, এভাবে ক্রমে তাঁদের জ্ঞান ও অভিজ্ঞতার প্রসার থেকে সারা পৃথিবীর মানুষ উপকৃত হবেন। Quora বাংলা-র মাধ্যমে এই জ্ঞানের প্রসার ও জ্ঞান আহরণ করা হয় বাংলা ভাষায়।
[1]Quora-র অস্তিত্বের কারণ কী?
[2]What is Quora?
ফুটনোটগুলি
[1] আমাদের সম্পর্কে - Quora
[2] Help Center


এইটা বেশ সহজ উত্তর। তাই ভাবলাম, কাজে লেগে পড়ি।
এটা দুর্গাপুজোর সময়। এ বছর নয়, কোনও এক বছর।কলেজস্ট্রিট চত্বরের একটা মণ্ডপ। বেশ সুন্দর সাজিয়েছিল।
ভীড় এড়াতে আমি সকালেই ঠাকুর দেখতে ভালোবাসি। করোনা তখন না থাকলেও, আমার একটু হালকা হালকা ঘুরতেই ভালো লাগে। আলোর কারসাজি মাথায় থাক বাবা! সেসব টিভি আর ছবিতেই দেখে নেবো।
আমার তো খালি মন উসখুস করে, কখন একটু এগ - চিকেন রোল খাবো, কখন পুট করে একটু ফুচকা - চুরমুর সাটিয়ে আসবো, এইসব। আহা, ফুচকার নাম মনে পড়তেই মনটা হুহু করে উঠলো। সেই করোনা শুরু হওয়ার আগে শেষবার খেয়েছিলাম।
যাক গে, উত্তর দিতে গিয়ে ফুরফুরে ডিসেম্বরে দুগ্গাপুজোর স্মৃতি রোমন্থন করতে মন্দ লাগলো না। প্রশ্নকর্তাকে ধন্যবাদ।


অত্যন্ত গুরুত্বপূর্ণ একটি প্রশ্ন। প্রথমেই একটা কথা বলে নিই। এই প্রশ্নের উত্তরে আমি যা লিখবো তা একান্তই আমার ব্যাক্তিগত মতামত। যা লিখবো, নিজের অন্তর্মুখী স্বভাবের অভিজ্ঞতা থেকেই লিখবো। আমি পেশাগতভাবে ডাক্তার, মনোবিদ বা লাইফ কোচ - কোনোটাই নই।
সময়টা বোধহয় আমার কলেজ - ইউনিভার্সিটির জীবন। মনে পড়ে, গোটা কলেজ আর ইউনিভার্সিটি জুড়ে আমার হাতে গোনা গুটিকয়েক বন্ধু ছিল। সেভাবে অন্য কারও সাথে আমি মিশতে পারতাম না। নিজের মতো থাকতাম। বাড়িতেও।
এভাবে দিব্য চলে যাচ্ছিলো। লোকজন চারপাশে কাজকর্ম, নতুন ফিল্ড, ইন্টার্নশিপ কতকিছু নিয়ে কথা বলত, হাহাহিহি করতো, আমি তাদের সাথে কথা বলার, আড্ডা দেওয়ার চেষ্টাও করিনি। অন্তর্মুখী ভাবলে নিজের প্রতি একটা আলাদা ভালো লাগাও তৈরি হতো - কেন জানি না।
এই "বেশ আমি একা" একটা সময় "ইশ আমি একা"-তে পরিণত হলো যখন আমি চাকরির জন্য এগোলাম। যেখানে একে অপরের সাথে ক্রমাগত আলোচনা করতে করতে চাকরির জগৎ নিয়ে সহপাঠীরা ইতিমধ্যেই চোস্ত, আমার সেখানে ধারণা শূণ্য।
এত বছর সকলের থেকে দূরে দূরে থাকার অভ্যেস হয়ে গেছিলো। তাই নতুন করে সকলের সাথে হইহই করে মেশার অভ্যেস শুরু করতেও বেগ পেতে হচ্ছিল বেশ অনেক।
আরও একটা ব্যাপার হয় যেটা সবাই আলোচনা করেননা। আমরা যত কম মানুষের সাথে মিশি, যদি না মন সম্পূর্ণভাবে নিজের নিয়ন্ত্রণে থাকে, নিজের আবেগ, অলীক চিন্তা সব ঘাড়ে চেপে বসার বোধ হয় তত বেশী সুযোগ পায়। আর মানুষের সাথে মিশতে মিশতে তো মনের জানলা দিয়ে নতুন রূপ গন্ধ সুর চিন্তাও প্রবেশ করতে পারে, আমরা অন্য মানুষদের কথা শুনতে শিখি, বুঝতে শিখি। দিনের পর দিন মুখ ঘুরিয়ে থাকলে তো এটা হওয়া সম্ভব নয়। তাই না?
দেখুন এত অব্দি পড়ে আপনি যদি রাগ করে ভাবেন যে আমি অন্তর্মুখী হওয়া নিয়ে নিন্দে করছি, তাহলে কিন্তু একটু ভুল হবে। আমি অন্তর থেকে বিশ্বাস করি যে প্রতিটা মানুষের নিজের জন্য সময় থাকা উচিত, নিজের একটা পৃথিবী থাকা উচিত। কিন্তু মানুষকে বর্জন করাটাও একই সাথে কোনও কাজের কথা নয়।
পড়াশোনা করতে করতে আমরা একটু মানুষের সাথে মিশলেই একটা ভালো পেশাদার নেটওয়ার্ক তৈরি করতে পারি চাকরি শুরু করার আগে থেকেই - যেখানে তারা একে অপরের থেকে শিখবে, জানবে, একে অপরকে সাহায্য করবে।
আসলে এই অন্তর্মুখী বা বহির্মুখী দলে ভাগ হয়ে খুব একটা কাজের কাজ বোধহয় হয় না। চিরন্তন বহির্মুখী হলেও তো সমস্যা, লোক না হলে তাদের প্রাণ ওষ্ঠাগত হওয়ার জোগাড়।
তাই আমার মনে হয়, কোনও এক কৌটোতে বন্দী করার বদলে সবরকমই অনুভব করা যাক। এখন তো আমি ঠিক আগের মতো অন্তর্মুখী নই। মানুষের সাথে মিশতে, কথা বলতে, তাদের যেভাবে সম্ভব সাহায্য করতে এখন দারুণ ভালোবাসি। আপনাদের পাশে থাকার জন্য তো আমি সবসময় আনন্দের সাথে রাজি। তবে তার মানে এটাও নয় যে আমার নিজের একটা জীবন নেই, সেটাও আছে। আসলে দুইয়ের সামঞ্জস্য বজায় রাখতে পারলে তবেই বোধহয় জীবন সুন্দর হয়।
ভালো থাকবেন।


উত্তরটি একটু ঘুরিয়ে দিচ্ছি। কী করা ছাড়বো না-র বদলে বরং বলি কী কী আমি করতে চাইবো।
নিজের কাছে ঠিক থাকা
জীবনের বিভিন্ন ক্ষেত্রে আমরা যে কাজটাই করি না কেন, তা নিয়ে অনেকেই অনেকরকম মতামত রাখেন। কারও কাছে তা দারুণ ভালো, কেউ একেবারেই হয়তো পছন্দ করেন না। সেক্ষেত্রে নিজেকেই বিচার করতে হবে আমি যা করছি তা ঠিক করছি না ভুল। যদি ঠিক হই, সকলে আমার বিপরীতে গেলেও আমি নিজের পাশে থাকবো। যদি আমি ভুল হই, সবাই সে কাজকে বাহবা দিলেও আমি নিজের দোষটি জানবো ও তা শোধরানোর চেষ্টা করবো।
আহার নিয়ন্ত্রণ
না না, আহার নিয়ন্ত্রণ বলতে আমি খাওয়া দাওয়া তুলে দিয়ে ভয়াবহ কোনও ওজন কমানোর ডায়েটের কথা একেবারেই বলছি না। আসলে আমি একটু পেটুক মানুষ। পরিমাণে বেশী খেতে পারি না বটে, কিন্তু পছন্দের খাবার মুখের সামনে এলে নিজেকে নিয়ন্ত্রণ করাও আমার পক্ষে খানিক কষ্টকর হয়। এটা আমি সম্প্রতি করার চেষ্টা শুরু করেছি। একেক সময় বিফল হচ্ছে, জানেন। কিন্তু আবারও চেষ্টা করছি। কারণ আমার সত্যিই মনে হচ্ছে যে স্রেফ স্বাদ ভালো লাগার জন্য কিছু না ভেবে পরপর খেতে থাকার অভ্যেসটা খানিক নিয়ন্ত্রণ করতে পারলে, স্বাস্থ্যের জন্য তা মন্দ হবে না।
শরীরচর্চা করবো
এই অভ্যেসটা আমার শুরু হয়েছিল প্রথমবারের লকডাউন থেকে। তখন আমি গুরগাঁওয়ে থাকি। একটা ছোট ঘর। আমিও একা। আস্তে আস্তে তোড়জোড় করে করোনা ডানা মেলছে। ভিনরাজ্যে তখন বাড়িতে বসেই কাজ। সহকর্মী, বিশেষ করে অফিসের বন্ধুদের প্রায় সবাই একেক করে নিজের দেশের বাড়ি ফিরে গেছে। বাইরে প্রচণ্ড ভীত, সাবধানী, আর একা একটা রাস্তা। এমন অবস্থায় আমি নিজের চেষ্টায় এই একটি ভালো অভ্যেস শুরু করি। নিয়মিত পালন করেওছি। খাওয়া দাওয়া নিয়ে এদিকটা নিয়ন্ত্রণের চেষ্টা করতে গিয়ে কেন জানি না ওদিকে ফাঁক পড়ে গেছে। কিন্তু আবারও শুরু করার ইচ্ছে আছে।
আপনাদের কোথাও জানার ইচ্ছে রইলো। লিখবেন কিন্তু। :)


খুব সুন্দর প্রশ্ন করেছেন গোপাল বিশ্বাস!
কলেজজীবন যদি আবার ফিরে পেতাম তাহলে বেশ কিছু জিনিস আমি অবশ্যই করতাম। এগুলোর মর্ম তখন বুঝিনি। কিন্তু পরবর্তী জীবনে তার প্রয়োজনীয়তা হাড়ে হাড়ে টের পেয়েছি।
১) শুধু ডিগ্রির ভরসায় বসে না থেকে কিছু ছোট ছোট এমন কোর্স করা যা পরে আমায় পেশাদার জগতে এগিয়ে থাকতে সাহায্য করবে।
২) সোশ্যাল মিডিয়া, এমনকী গোটা আন্তর্জালকেই বুদ্ধি দিয়ে ব্যবহার করা।
৩) তথ্য যাচাই করার জন্য সবসময় প্রস্তুত থাকা।
৪) স্কুলজীবনে ফেলে আসা অভিনয়-ভালোবাসাকে আবার নতুন করে জাগিয়ে তোলা। নাটক নিয়ে পড়াশুনো করা। নাটক করা ও পকেটমানি জমিয়ে অনেক অনেক নাটক দেখা।
৫) পৃথিবীতে একা কেউ চলতে পারে না। তাই সবাইকে একসাথে নিয়ে চলা। এইটা আগে ভাগে বুঝে নেওয়া।
৬) নিজের ওপর বিশ্বাস রাখার অভ্যেসটা জোরদার করে তুলতাম।
৭) মানুষের সাথে আরও বেশি করে মিশতাম। সবার থেকে আরও বেশী করে শিখতাম।
জীবনের এই অমূল্য সময়টা অবশ্যই ভালোভাবে কাজে লাগানো উচিত। এখন যারা কলেজে আছো, তাদের সবাইকে শুভকামনা জানাই।


কবিতা ভালোবাসে না এমন ফাটল-ধরা মন কি আদৌ আছে? কবিরা হৃদয় উজাড় করে অক্ষরে অক্ষরে প্রাণ ঢেলে কবিতা লেখেন। সে অক্ষরের সুর বেয়েই কবিদের মনের খানিক ছোঁওয়া পাওয়া যায়, অন্ততঃ চেষ্টা করা যায়।
আচ্ছা ভাবুন তো, কবিগুরু যখন লিখছেন,
"চক্ষু কর্ণ বুদ্ধি মন সব রুদ্ধ করি,
বিমুখ হইয়া সর্ব জগতের পানে,
শুদ্ধ আপনার ক্ষুদ্র আত্মাটিরে ধরি
মুক্তি-আশে সন্তরিব কোথায় কে জানে!"
সে কি শুধুই লেখা; একটা কাগজ আর কলম সম্বল করে তার মনকে উজাড় করা নয়? অথবা যখন সুকুমার রায় লিখছেন,
"আজকে দাদা যাবার আগে
বল্‌ব যা মোর চিত্তে লাগে
নাই-বা তাহার অর্থ হোক্‌
নাই-বা বুঝুক বেবাক্‌ লোক।
আপনাকে আজ আপন হতে
ভাসিয়ে দিলাম খেয়াল স্রোতে।
ছুট্‌লে কথা থামায় কে?
আজকে ঠেকায় আমায় কে?
আজকে আমার মনের মাঝে
ধাঁই ধপাধপ্‌ তবলা বাজে—
র ম-খটাখট্‌ ঘ্যাচাং ঘ্যাঁচ্‌
কথায় কাটে কথার প্যাঁচ্‌।"
সে কি কথার মোড়কে চিৎকার করে বলা কবির অবোলা শব্দগুলোর আন্দোলন নয়?
কবিতাকে বুকে নিয়ে বেঁচে থাকা যায় বছরের পর বছর, যুগের পর যুগ। তবে সে কবিতা আমার মনের তারের সাথেও বাঁধতে হবে। আর যে কবিতা মনের ঘরে জানলা ভেঙে ঢুকে সব উথাল পাথাল করে দিয়ে যায়, তাকে শুধু মুগ্ধ হয়ে বারবার নতুন করে পড়া যায়, প্রতিবার আরেকটু বেশী করে জানার চেষ্টা করা যায়।
কবিতা ১: মুক্তি - রবীন্দ্রনাথ ঠাকুর
কবিতা ২: আবোল তাবোল - সুকুমার রায়


বিষয়টা আমরা এভাবেও দেখতে পারি যে প্রতিদিন, প্রতি মুহূর্তে আমরা বাঁচছি, জীবনকে অনুভব করার সুযোগ পাচ্ছি। আর যদি ভাবতেই হয়, প্রথমেই মৃত্যুকে ভয় পাওয়ার বা তার পর কী হতে পারে ভাবার বদলে, তাকে বোঝার চেষ্টা করবো।
মৃত্যু আছে বলেই তো আমাদের গোটা জীবন জুড়ে এতটা প্রাণ জড়িয়ে আছে। নইলে ভাবুন তো, হাজার হাজার বছর ধরে যদি আমাদের একটাই জীবন নিয়ে বেঁচে থাকতে হতো? ভাঙত শরীর, বদলে যেত চারপাশ, কিন্তু আমাদের প্রাণবায়ু এই জড়ায় খাবলানো শরীর ছেড়ে বেরোতে পারতো না- কী ভীষণ দুর্ভাগ্যজনক! বরং আমার মনে হয়, যতদিন পৃথিবীর বুকে শ্বাস নিতে পারছি, তাকে আমাদের হৃদয়ের প্রতিটা অনুভূতি দিয়ে স্পর্শ করে নিই। প্রতিটা মুহূর্তে আরেকটু মন দিয়ে বাঁচার কথা ভাবি। জীবনের যা কিছু, তার সব তো এখানেই, এই মুহূর্তে; যখন আমরা জীবনকে সচেতনভাবে অনুভব করছি।


খুব সুন্দর প্রশ্ন। চলুন সবার আগে দেখে নিই চিন্তা বা ভাবনা কাকে বলে। আমাদের প্রত্যেকের তো দুটো করে সত্যি নিয়ে জীবনে চলতে হয়;
১) যা আমাদের সাথে ও চারপাশে হচ্ছে এবং আমরা পঞ্চেন্দ্রিয়ের মাধ্যমে অনুভব করছি।
২) যা আমাদের ইচ্ছে বা অনিচ্ছেয় মাথার ভিতরে হয়ে চলেছে।
(ছবি: উদয় মিত্তল)
বাইরের সত্যির প্রকাশ আছে। তাকে দেখা যায়। কিন্তু ভেতরে যা হয় তো একান্তই অন্তরের সত্যি, লুকানো। নিজের সিদ্ধান্তে বিভিন্ন ইন্দ্রিয়ের সাহায্য নিয়ে আমরা যদি তা ব্যক্ত না করি, তার তো কখনও কোনও প্রকাশ নেই।
প্রশ্নে একটা শব্দ একটু ঘুরিয়ে বললেই আমরা সহজেই ব্যাপারটা বেশ ধারণা করতে পারবো। মাথার ভিতরে চিন্তা বা ভাবনা দুইরকম হয়ে থাকে;
১) চিন্তা করা
২) অতিরিক্ত চিন্তা হওয়া ("করা" নয়)
অর্থাৎ যা আমরা কোনও কার্য সম্পাদনের জন্য সোজাভাবে মাথার মধ্যে ভাবছি, পরিকল্পনা করছি, যার ওপর আমাদের নিয়ন্ত্রণ আছে; সেটাই চিন্তা করা। আর যে চিন্তা লাগামহীনভাবে আমাদের কোনও সক্রিয় অংশগ্রহণ ছাড়াই মাথায় ঘোরে, তাকে আমরা অতিরিক্ত চিন্তা হওয়া বলতে পারি। এর ওপর আমাদের নিয়ন্ত্রণ নেই বলেই সে প্রয়োজনের বেশী। নেশার মতোই সে শক্তিশালী, আমাদের আচ্ছন্ন করে ক্রমাগত অজানা অন্ধকারের দিকে একটু একটু করে টেনে নিয়ে যায় প্রতি মুহূর্তে।
এর পরিমাপের সবচেয়ে সহজ ও সবচেয়ে কঠিন উপায় হলো নিজেকে লক্ষ্য করা। নিজেকে শান্ত হয়ে বসে লক্ষ্য করে দেখা:
১) আমার মনের মধ্যে যে চিন্তাটা চলছে সেটা কি আমি নিজের ইচ্ছেয় সজ্ঞানে শুরু করেছিলাম?
২) এই চিন্তাটি মনের ভিতর যেভাবে ডালপালা মেলছে, তার নিয়ন্ত্রণ কি আমার হাতে? নাকি সে স্বয়ংক্রিয়ভাবে বেড়ে চলেছে?
এর উত্তর পেলে, আমরা আমাদের অন্তরের অতিচিন্তাগুলোকে আশা করি নির্ধারণ করতে পারবো। তবে আমি তো কোনো মনোবিদ নই, নিজের বোধবুদ্ধি দিয়ে যেভাবে শিখি, বিচার করি ও বোঝার চেষ্টা করি; সবার সাথে সেটাই ভাগ করে নিলাম।


উত্তরটি একটু অন্যভাবে দিচ্ছি, কিছু মনে করবেন না। আমি ব্যক্তিগতভাবে "বিবাহযোগ্য" কথাটির কোনও যৌক্তিকতা খুঁজে পাই না। আমরা কি কখনও,
- বিদ্যালয়ে ভর্তির বয়স এলে বলি "শিক্ষাযোগ্য" মেয়ে?
- পড়াশোনা সম্পূর্ণ হয়ে গেলে বলি "চাকুরিযোগ্য" মেয়ে?
শুধু বিয়ের ক্ষেত্রে আলাদাভাবে মেয়েদের যোগ্যতা নির্ধারণের দায় তো সমাজকে কেউ দেয়নি। যবে তার ইচ্ছে হবে বিয়ে করে সংসার করার, সে করবে। না ইচ্ছে হলে করবে না।
এবার আসি প্রশ্নের উত্তরে। স্বপ্নের নায়ক কার কেমন, সেটাও আগে থেকে ধরে নেওয়া মুশকিল। তাও যদি গড়পড়তা কিছু সমাজের শেখানো নিয়ম মেনে "ভালো দেখতে" হিসেবে কাওকে বিচারও করি, না জেনে না শুনে উটকো একটা লোকের সাথে হঠাৎ কথা বলবই বা কেন?
যদি সে গায়ে পড়ে ক্রমাগত এভাবে বিরক্ত করতে থাকে, তাহলে সে নেহাতই একজন ইভ টিজার। তার সাথে বিয়ে করা নিয়ে ভাবার বদলে, সে মুহূর্তে আমি তাকে নিকটবর্তী পুলিশ থানায় নিয়ে যাওয়াই যথাযথ মনে করবো।


খুব গুরুত্বপূর্ণ প্রশ্ন। অনেকেই বলে থাকেন, "প্যাশনকে অনুসরণ করা, নিজের প্রতিভাকে নিয়ে যত্নশীল হওয়া - এসব তো বুঝলাম; কিন্তু আমার প্রতিভাটা কী সেটা বুঝব কী করে?" সবার প্রথমে দেখতে হবে:
১) 'প্রতিভা' বলতে আমরা ঠিক কী বুঝি?
২) কোন কোন গুণকে আমরা প্রতিভা বা দক্ষতার আওতায় ফেলি?
৩) ঠিক কতটা দক্ষতা হলে তবেই আমরা তাকে আমরা প্রতিভা হিসেবে ধরি?
আমার কি মনে হয় জানেন? অধিকাংশ ক্ষেত্রেই নিজের বিচার করতে বসে এই তিন প্রশ্নের উত্তরেই আমরা বাড়াবাড়ি করে ফেলি।
(ছবি: পবন গুপ্ত)
নাচ-গান-আঁকা জাতীয় কিছু শৈল্পিক দক্ষতা ছাড়া আমরা চট করে প্রথমে প্রতিভা হিসেবে কিছু ভাবতেই পারি না। ভাবুন তো, কারও একদম নতুনভাবে চিন্তা করার ক্ষমতা, খুব সুন্দর কথা বলার ক্ষমতা, গল্পের মতো না হলেও- বক্তব্য বোঝার মতো ঝরঝরে ভাষায় লেখার ক্ষমতা - এগুলো কি আমরা নিত্যজীবনে প্রতিভা হিসেবে ধরি? কিন্তু এই প্রত্যেকটা গুণকে ঠিকভাবে লালন করলে বিভিন্ন পেশাদারী ক্ষেত্রে দুর্দান্তভাবে সাফল্য অর্জন করা যেতে পারে।
আরও একটা ব্যাপার। যে জিনিসটায় আমরা দুরুদুরু বুকে নিজেদের একটু হলেও মন্দের ভালো মনে করি, তাকে আমরা ঠিক প্রতিভার শিরোপা দেওয়ার বোধহয় সাহস পাই না। আমরা হয়তো ভাবি, যাতে নিজেদের একটু ভালো ভাবছি, সেই ভালোর জোর বোধহয় বাস্তব জগতে অন্যদের তুলনায় আদৌ তেমন জোরদার নয়। এই চিন্তাধারাটা একটু বদলানো প্রয়োজন।
(ছবি: অ্যালেক্স ব্লাজান)
আসল কথাটা হলো ভালো লাগা। কোন কাজটা করতে আমার ভালো লাগছে? কোন কাজটা করার সময় আমি নিজের মধ্যে নিজেকে হারাতে পারছি? যদি এটা সম্ভব হয়, তাহলে দক্ষতাকে যথাযথ শিক্ষা ও অনুশীলনের মাধ্যমে সময়ের সাথে নিশ্চয়ই উন্নত করা যাবে। আসলে অন্যের কাছে আমাদের প্রতিভা প্রকাশ করার আগে, নিজেদেরকে আমাদের ভালো লাগার জিনিসগুলোকে যত্নের সাথে গ্রহণ ও লালন করতে হবে।


মানে যাঁরা সংবাদ পাঠ বা পরিবেশন করেন তাঁদের কথা বলছেন? যতদূর আমি জানি, সংবাদ প্রতি টাকা দেওয়া হয় না, সাধারণ মতে মাইনেই দেওয়া হয়ে থাকে। ভুল বললে শুধরে দেবেন।
সংবাদ পাঠ বা পরিবেশনা শেখার জন্য আপনি এদিক ওদিক অনেক প্রতিষ্ঠান দেখবেন। তাঁদের অনেকে চাকরির আশাও দেবেন।আপনি তেমন যে কোনও প্রতিষ্ঠানে ভর্তি হতেই পারেন। সেখানে কিভাবে বসতে বা দাঁড়াতে হয় খবর পড়ার সময়, কেমন করে উচ্চারণ ভালো করতে হয়, কিভাবে ভালো করে কথা বলতে হয়, কেমন করে মেক আপ করতে হয় এগুলো সাধারণত শেখানো হয়।
ছবি সৌজন্য: অস্টিন ডিস্টেল 
তবে আমার একেবারে ব্যক্তিগত মতামত যদি বলি, নেহাত কাজ সম্পর্কিত টেকনিক্যাল দক্ষতা উন্নত করতে হলে তা কাজ হতে হতেই শেখা সম্ভব। সাধারণ কিছু দিক, যেমন উচ্চারণ স্পষ্ট করা, পরিষ্কার করে কথা বলা, ডিবেট করা, এগুলো বাড়িতে বসে নিজের পরিচিতদের সাথেও বোধহয় করা সম্ভব।যেটা সবচেয়ে বেশি জরুরি, তা হলো আত্মবিশ্বাস বাড়ানো। আর সেটা তখনই হবে যখন -
১) একজন সংবাদ পরিবেশক বর্তমান সময়ের সব গুরুত্বপূর্ণ সংবাদ সম্পর্কে সম্পূর্ণ অবগত থাকবেন,
২) সেই সম্পর্কিত বিশিষ্ট ব্যক্তিদের ব্যাপারে পুঙ্খানুপুঙ্খ জানবেন, এবং
৩) কোনও আলোচনায় তাঁকে যতো জটিল কথার প্যাঁচেই ফেলা হোক না কেন, তিনি ঠিক বেরিয়ে আসতে পারবেন।
এই দিকগুলো পোক্ত করতে কোনও কোর্সের জন্য অর্থব্যয় করতে হবে না; তবে নিজেকে উন্নত করতে নিজের পিছনে অবশ্যই অনেকটা সময় ব্যয় করতে হবে।
ছবি সৌজন্য: অস্টিন ডিস্টেল  
কথা বলা উন্নত করারও উপায় আছে, যদি ইচ্ছে থাকে। যেমন-
১) কোনও বিষয় নিয়ে জেনে মোবাইলে রেকর্ডার অন করে সেই ব্যাপারে বলা (রেকর্ড করা)। রেকর্ড হয়ে গেলে নিজেই সেটা শোনা ও বিশ্লেষণ করা। যে জায়গাগুলো সংশোধন করতে হবে সেদিকে আলাদাভাবে নজর দেওয়া।
২) যে সংবাদ পরিবেশকের পরিবেশনা আপনার ভালো লাগে, তাঁকে শুনুন। দেখুন তিনি প্রতিটা কথা কিভাবে বলছেন, কেমনভাবে তিনি দাঁড়াচ্ছেন বা বসছেন, কিভাবে দুই হাতের ব্যবহার করছেন, ও ভেবে দেখুন তার থেকে আপনি কী কী শিখতে পারবেন।
৩) সিনেমা দেখুন। এরকম অভিনেতা অভিনেত্রীদের অভিনয় বেশি করে দেখুন যাঁদের উচ্চারণ স্পষ্ট, তাঁদের সাক্ষাৎকার মন দিয়ে শুনুন।
আবারও বলি, এগুলি একেবারেই আমার ব্যক্তিগত মতামত। আপনি অবশ্যই ব্যক্তিগত সুবিধা-অসুবিধা চিন্তা করে তবেই সিদ্ধান্ত নেবেন।


বিরাট জমকালো বাড়ি আর ঝাঁ-চকচকে আসবাব নিয়ে পাগলামো ছিল না কোনোদিনই। তবে হ্যাঁ, মধ্যবিত্ত পরিবারের মেয়ে তো; দুই সংসার এক বাড়িতে গায়ে গা লাগিয়ে বড়ো হওয়ার যা ভালো ও খারাপ - সবটাই আমি দেখেছি। যতদূর অতীতের সুতো ধরে এক পা এক পা করে পেছনের দিকে এগোই, শুধু একটা ইচ্ছে মনে পড়ে - আমার নিজের একটা ঘরের বড়ো সাধ ছিল।
আমার নিজের ঘর। বাড়াবাড়ি কিছু থাকবে না তাতে। শুধু থাকবে আমার ভালো লাগার নেহাতই সাধারণ কিছু সামগ্রী আর আমার পূর্ণ স্বাধীনতা। মনে পড়ে, যে বন্ধুদের বাড়িতে অনেকগুলো ঘর থাকতো, নিদেনপক্ষে নিজের একটা ঘর থাকতো, আমি তাদের প্রত্যেককে নিদারুণ হিংসে করতাম।
তবে হ্যাঁ, আমার প্রিয় মানুষটির সাথে পথ চলা যখন শুরু করলাম, তখন একটা বাড়ির বেশ সাধ হলো - আমার নয়, আমাদের বাড়ি। সে বাড়িও হবে সাধারণ। থাকবে রোজনামচার সামগ্রী, দু'জনের আলাদাভাবে কাজ করার যথাযথ জায়গা, আর গোটা বাড়ি জুড়ে আমাদের একসাথে সাদামাটা ভালো থাকার ছোট-বড়ো অনেক মুহূর্ত।
আসলে বাড়ি তো শুধু ইঁট-পাথর-দামী চাদর নয়; বাড়ির আসল সৌন্দর্য্য তার ভিতরে বসত করা মানুষগুলোর মনে; তাদের ভালো থাকার ইচ্ছেয়। তাই না?


আজ্ঞে আমার তো তাই মনে হয়। সোজা কথা সোজাভাবে বলে দেওয়াই ভালো। তা না হলে সত্যি ঢাকতে হয় মিথ্যেকথা বলতে হয়, নাহলে নিজের সাথে আপোষ করে ভালো না লাগার কাজ জোর করে করতে হয়। দুটোর একটারও তো প্রয়োজন নেই, তাই না?
ছবি সৌজন্য: রেমি ওয়ালে 
আরেকটা কথা। সোজা কথা সোজাভাবে বলা মানেই অনেকে ভেবে নেন সেটা নিদারুণ রাগ বা কঠোরতার সাথে বলতে হবে। এটা কিন্তু একেবারেই সত্যি নয়। পরিষ্কার কথা নম্রভাবেও জানানো যায়। "না" কথাটা ভদ্রতার সীমা লঙ্ঘণ না করেও কিন্তু বলা যায়। ভেবে দেখতে পারেন। :)


হঠাৎ প্রশ্নটা দেখে বেশ নস্টালজিক লাগলো। পৃথিবীর যত রঙ, সব নির্লজ্জের মতো চোখে এসে ভিড় করে সে বয়সে। সত্যি দেখতে দেয় না, ভালো-বাজে বুঝতে শেখায় না। অজ্ঞানের আধফোটা চোখ দিয়ে যে স্বপ্ন দেখে, তার বাস্তবিক ভিত্তি খুব বেশি থাকে না। শুনতে ব্যাপারটা দারুণ রোমাঞ্চকর হলেও, জীবন গড়ে তোলার জন্য এর উপযোগিতা খুব বেশি নয়।
মোটামুটি বুদ্ধিসুদ্ধি ছিল বলে পড়াশোনা ভালোই হয়ে যেত। নম্বর খারাপ আসতো না। জানতাম না ওই সময়ে মানসিক গঠন উন্নয়ন, কেরিয়ার এসব দিকে নজর দিতে হবে। তাই চাওয়াও খুবই ক্ষুদ্র ছিল, যেমন: আমার অনেক অনেক বন্ধু হবে, দুর্দান্ত একটা বলিউডি সম্পর্ক হবে, পুজোয় বাড়ি থেকে বন্ধুদের সাথে ঘুরতে যাওয়ার অনুমতি দেবে, সাংবাদিকতা নিয়ে কলেজে পড়াশোনা করে সাংবাদিক হবো, এই সব।
এখন মনে হয়, ভাগ্যিস জীবনের দৃষ্টি আমার মতো ক্ষুদ্র ছিল না। জীবন আমায় যত্ন করে লালন করেছে। বন্ধুত্ব, প্রেম, কাজ, পরিবার - সবকিছুর সত্যিকারের অর্থ আর গুরুত্বকে অন্তর থেকে বুঝতে সাহায্য করেছে।
আমি বয়স বাড়ার সাথে সাথে পরিবারের আরও কাছে এসেছি। বলিউডের মতো দেখনদারির সম্পর্ক নয়, একজন মানুষের মতো মানুষকে জীবনে পেয়েছি। বন্ধু আমার কম, কিন্তু যারা আছে, তারা রক্তের সম্পর্কের থেকে এক ফোঁটা কম নয়। শুধু সাংবাদিকতা নিয়ে আটকে না থেকে নিজের কর্মজীবনকেও বিস্তার করতে পেরেছি।
সে বয়সে আমরা কতকিছু ভাবি। তবে সেই ভাবনার অপূর্ণতাগুলো কিন্তু চিনতে পারা খুব জরুরী। ক্ষনিকের জন্য সেসব চাওয়াকে "রোমান্টিক", "বাউন্ডুলে", বা "রোমাঞ্চকর" আখ্যা দিয়ে তাকেই সত্যি বলে ভাবতে থাকলে জীবনের সত্যিকারের সুন্দরকে আমরা কখনও চিনতেই পারবো না, বোঝা তো দূরের কথা। বড়ো হওয়া ভালো, ওতে দোষের কিছু নেই।


মন,
তোমায় আজ চিঠি লিখতে ইচ্ছে করলো হঠাৎ। যতবার আমি তিলতিল করে বুকের ভিতর গড়তে চাই শান্তি, তুমি বারবার নৃশংস মহাসমুদ্রের ঢেউয়ের মতো ধ্বংস, তছনছ করে দাও সবকিছু, এক নিমেষে।
আমার রাগ হয়, ভীষণ রাগ হয় তোমার ওপর। তুমি "বাউন্ডুলে" হওয়ার অজুহাত দিয়ে মুখ ফিরিয়ে চলে যাও। ভাবো, আমার ভয় করবে। অতি সন্তর্পণে রক্ষা করা আমার এক চিলতে রোদ্দুরকেও হারিয়ে ফেলার আতঙ্কে ভাবো কুঁকড়ে যাবো আমি।
(ছবি সৌজন্য: জন টাউনার)
হয়তো যেতাম, কিন্তু আমি যে তোমার সত্যিটা দেখে ফেলেছি। তুমি যে শক্তি দিয়ে সব ভাঙতে আসো, তা আসলে তোমার কিছু গড়তে না পারার ব্যর্থতা; আমি জানি। তুমি ভয় পাও এই লড়ঝড়ে পাঁজরের আওয়াজ শুনে তোমায় গুঁড়িয়ে ফেলবে সমাজ; তাই অযথা, স্রেফ অকারণেই ঘেন্না ছড়াও চারিদিকে।
মন, আমি তোমার শত্রু নই। আমার অন্তরে বহু বছরের জমে থাকা আবর্জনা তোমায় পৃথিবীর আলো দেখতে শেখায়নি, চিনতে শেখায়নি আমাদের জীবনের সবটুকু ভালো। কিন্তু এখনও সময় আছে বাকি। আমরা একসাথে শিখবো। একটু একটু করে চিনবো প্রতিটা সুন্দরকে।
ভালো থেকো।
আপনার প্রশ্নটা দেখে লেখার লোভ সামলাতে পারলাম না Atmaja Bandyopadhyay। এবার উত্তরে আসি। আমি মনের স্বাস্থ্য উন্নত করার জন্য নিয়ম করে কিছু কাজ করে থাকি।
(ছবি সৌজন্য: সেজ ফ্রায়েডম্যান)
মেডিটেশন
কোনও আধ্মাত্যিক উন্নতিলাভের মহান ইচ্ছে পালনের জন্য নয়, শুধু নিজের মনকে আরেকটু ভালোভাবে চেনার জন্য। কিছুটা সময় আমি প্রত্যেকদিন নিজের সাথে কাটাই, তা আমার যত কাজের চাপই থাক না কেন। শুধু চুপ করে লক্ষ্য করি আমার নিজের মনের মধ্যে কী কী ঘুরপাক খেয়ে চলেছে।
কাজ থেকে বিরতি
কাজের সমুদ্রে ঢেউয়ের কমতি পড়ে না। কিন্তু আমি তার মধ্যেও চেষ্টা করি কিছুটা সময় অন্তর অন্তর একটু কয়েক মিনিটের বিরতি নেওয়ার। তখন আমি হয়তো বারান্দা বা জানলার পাশে গিয়ে রাস্তা-আকাশ-গাছের পাতার দিকে খানিক্ষণ তাকাই। কাব্যি করার জন্য নয়। আসলে এই বিরতির সময়টায় আমি এমনকিছু জিনিসের দিকে তাকানোর চেষ্টা করি, যার সাথে আমার কাজের বা যেটা নিয়ে সে সময় চাপে আছি তার কোনওরকম সম্পর্ক নেই।
ব্রিদিং এক্সসাইজ
একটু নজর করলে দেখা যাবে, আমরা অধিকাংশ সময় জানিই না যে আমাদের শ্বাস-প্রশ্বাস চলছে। এটি না চললে যে জীবনের "ষোলো-আনাই ফাঁকি" - তা আমাদের মাথাতেও আসে না। প্রতিদিন আমি ব্রিদিং অনুশীলন করি। এটি মনোসংযোগ বাড়াতে, মন শান্ত করতে সাহায্য করে। অনেকভাবেই এটি করা যায়, আমি এভাবে করি:
১) বাবু হয়ে বা চেয়ারে সুবিধেমতো বসা।
২) এক থেকে ছয় গুণতে গুণতে শ্বাস নেওয়া।
৩) এক থেকে চার গুণে শ্বাস ভিতরে ধরে রাখা।
৪) এক থেকে ছয় গুণতে গুণতে শ্বাস ছাড়া।
এটি আমি দশবার করে করি।
(ছবি সৌজন্য: Lesly Juarez)
কাজে মনোনিবেশ করা
কোনও মিটিং বা দরকারি কাজ থাকলে, আমি তার ঠিক আগে চোখ বন্ধ করে নিজেকে বলি, "আমি ১০০% নিজের মনোযোগকে নিয়ন্ত্রণ করছি। এবার আমার সম্পূর্ণ ফোকাস/মনোযোগ আমি এই কাজে (কাজটি উল্লেখ করে) নিয়োগ করবো।
তবে এটা শুধুই আমার প্রতিদিনের অভ্যেস বললাম। প্রত্যেকের ক্ষেত্রে তা মনের গঠন অনুযায়ী আলাদা আলাদা হতেই পারে। যাই হোক। আসল কথা হলো, আমাদের অবোধ মনকে যত্ন করে, ভালোবেসে আমাদেরই তো রাখতে হবে। সে যেমন দেখে, শিখে এসেছে বহু বছর, তেমন আচরণ করছে। ওর তো দোষ নেই। আমরা যদি তাকে শিশুর মতো স্নেহ করে বোঝাই, তার ভাঙা বুকেও ঠিক বৃষ্টি নেমে আসবে। সেই রবি ঠাকুর বলেছেন না -
"তুমি ছাড়া কেহ সাথি নাই আর, সমুখে অনন্ত জীবনবিস্তার -
কাল পারাপার করিতেছ পার কেহ নাহি জানে কেমনে।"


প্রতিটা মানুষের কাজ, প্রতিটা কাজের গুরুত্ব - সব সময়েই একে অপরের থেকে আলাদা হয়। আপনার ক্ষেত্রে ঠিক কোন কোন ঘরে কোন কোন রঙ ভরলে গোটা দিনের ছবিটি পরিপূর্ণতা পাবে, সেটা আমার বলা মুশকিল। তবে আমি যা করি, সেটা আপনার সাথে ভাগ করে নিতেই পারি।
রোববারের শান্তিতে
লুচি দিয়ে সাপটে মুরগির ঝোল, আয়েশি দুপুরের ঘুম, আলস্যমাখা সন্ধ্যের মজা - সবকিছুর পরেও অন্তত একটুখানি সময় রোববার রাখবেন গোটা সপ্তাহের কাজ মাথায় ছকে নেয়ার জন্য। দরকার হলে লিখেও নিতে পারেন। মানে আগামী সপ্তাহে আপনার ছোট-বড়ো যা কাজ করতে হবে, সেগুলোতে আন্দাজ কত সময় লাগবে, তা আপনি একবার ছবির মতো মনের চোখে দেখে নিলেন।
প্রতিদিন দিনের শেষে
পরেরদিন ঠিক কোন কোন কাজ করতে হবে তার একটা "টু-ডু-লিস্ট" বানান। কোনো কাজের বিশেষ কোনও বিষয় আলাদাভাবে মাথা থেকে বেরিয়ে যাওয়ার সম্ভাবনা থাকলে তা বন্ধনীর মধ্যে সেই কাজটির পাশে লিখে রাখুন। খেয়াল রাখবেন, তালিকাটি বানানোর সময় তাতে কোন কাজের গুরুত্ব ও প্রায়োরিটি কতটা সেটা যেন পরিষ্কারভাবে ভাবা বা লেখা থাকে। পরদিন তা না হলে "এত কাজের মধ্যে কোন কাজ আগে করবো" এটা ভাবতে কিন্তু সময় বেরিয়ে যাবে। সেই ফাঁকিবাজির সুযোগ মনকে দেবেন না।
চেক চেক চেক
একটা করে কাজ শেষ হলে তখনি তালিকাতে সেটা চেকমার্ক দিয়ে দিন। এতে আপনার মন ইঙ্গিত পাবে, বেশ একেক করে সব কাজ হয়ে যাচ্ছে, ফলে বাকি কাজগুলোও আমি ঠিক করে ফেলতে পারবো। দেখবেন, তখন আর কাজ সারতে সমস্যা হবে না।
চেনা কাজের বাইরে
হাতে গোনা ওই কাজগুলো করেই তো আমাদের দিন শেষ হয় না, আরও অনেক কিছু থাকে। আমরা পড়াশোনা/কাজ করতে করতে চোদ্দহাজার লক্ষ কোটিবার (বুঝতেই পারছেন, সংখ্যাটা মজা করে বললাম) মোবাইল ঘাঁটি। একবার মা আদর করে চা-বিস্কুট দেয়, তখন রোদ পোওয়াতে পোওয়াতে গল্পের সাথে আমেজ করে চায়ে চুমুক দিই (বিস্কুট কাপে পড়ে গেলে সেটা বের করতে আলাদা সময়)। ফোনে প্রিয়বন্ধু থেকে প্রিয়মানুষ - সকলের সাথে গপ্পো জুড়ি।আরও কত কী।
সব চলবে, কিন্তু একটু ঘড়িটা দেখে। আপনি নিজের কাছে ঠিক করে রাখুন মোবাইল ঘাঁটতে হলে তা কতক্ষণ, সকলের সাথে গল্প কতক্ষণ, জানলা দিয়ে মুখ গলিয়ে মুদির দোকানে ঝগড়া শুনতে হলে তাও বা কতক্ষণ। আর যেটা ঠিক করবেন, সেটা মেনে চলুন। একবার সময় পেরিয়ে গেলে পরের বার চেষ্টা করুন। ভুল হলে আবার, আবার, আবার। দয়া করে হাল ছাড়বেন না। আমরা যদি নিজের হাত নিজেরাই ছেড়ে দিই, কেউ কোনোদিন আমাদের হাত ধরে এগিয়ে চলা শিখিয়ে দিতে পারবে না।


যে কোনও বিষয়েই অনেকগুলোর মধ্যে একটা বেছে নিতে হলে আমি বড়ো বিপাকে পড়ি। প্রিয় সিনেমা থেকে প্রিয় সন্দেশ, প্রিয় লেখক-লেখিকা থেকে প্রিয় সাল - সবেতেই আমার স্কুলবেলায় পনেরোই আগস্টের লাড্ডু-বিস্কুটের লাইনের মতো লম্বা রোমাঞ্চকর লম্বা তালিকা বিদ্যমান। তবে একটা অদ্ভুত ভালো লাগার সালের কথা বলি। এটা নিয়ে লোকসমক্ষে কখনও আলোচনা করিনি।
২০০০ (বোধ হয়)
যদ্দুর মনে পড়ে এটা ক্লাস থ্রির ঘটনা। কড় গুণে টুনে যা মনে হচ্ছে এই সালেরই কথা। অঙ্কে আমি আবার পিকাসো কিনা। যাক গে, কাজের কথায় আসি।
(অবশ্যই এটা আরও ছোটবেলার। ক্লাস থ্রির সময়ের ছবি পেলাম না।)
------
আমাদের তখন ইতিহাস আর ভূগোল একসাথে হতো, ২৫+২৫। মোট ৫০ নম্বরে পরীক্ষা। এটা সেকেন্ড টার্মের কথা বলছি। ঠিক পরীক্ষার আগের দিন কটকট করে চোখ উঠলো। বেলা গড়াতেই ভ্যালেন্টাইন্স ডে-তে ভীষন ফিল্মী প্রেমিকদের দেওয়া গোলাপের থেকেও চোখ বেশী লাল। পড়তে পারছি না কিছুতেই। শেষে মা গোটাটা আমায় পড়ে পড়ে শুনিয়ে গেলো, আর আমি ন্যাকড়া দিয়ে চোখ মুছতে মুছতে মাথা নেড়ে গেলাম।
পরের দিন মায়ের একটা ব্রাত্য সানগ্লাস দিয়ে মুখের প্রায় অর্ধেকটা ঢেকে, ভয়ে আমসত্ত্ব হয়ে, গুটগুট করে স্কুলের দিকে পা বাড়ালাম। পরীক্ষাও দিলাম। ভাবছেন কী, আহা মেয়েটা এত কষ্টেও ফেল করলো! ওহ্ এক্সকিউজ মি! রেজাল্ট বেরলো যখন, পাক্কা পঞ্চাশে পঞ্চাশ। জীবনে আমার স্কুলের পরীক্ষায় পাওয়া ওই প্রথম আর ওই শেষ ফুল মার্কস। গর্ব হবে না?!


নিজে টিভির সামনে বসে না দেখলেও "শ্রীময়ী" সিরিয়ালের গল্প জেনে গেছি। কারণ পাশের ঘরে বাবা মন দিয়ে নিয়ম করে রোজ এই ধারাবাহিক চালিয়ে দেন। আবার দশ মিনিট আগে চালান, যাতে কোনোভাবে মিস না হয়ে যায়। অর্থাৎ "শ্রীময়ী"র আগে যে "দেশের মাটি" হয়, তাও আমি জানি।
বাংলার ধারাবাহিকগুলি নেহাতই বিয়ে-সংসার-নিঃস্বার্থ মহান স্ত্রী-মাহাত্ম্যর বাইরে বেরোতে পারে না। তবে "শ্রীময়ী" গল্পটি কিন্তু বেশ প্রোগ্রেসিভ। রোহিত সেনের সঙ্গে বিয়ের সিদ্ধান্ত নেওয়া সত্যিই শ্রীময়ী চরিত্রটিকে একটা অন্য গুরুত্ব দেয়। সবচেয়ে বড়ো কথা, এই ধারাবাহিকে সমাজ ও সামাজিক সম্পর্কগুলোর মেকি ভালোবাসার যে মোড়ক, "আদর্শ মা" বা "আদর্শ স্ত্রী" হিসেবে পুজো করা একজন মহিলা স্রেফ মানুষ হিসেবে বাঁচতে চাইলে তার দিকে রে-রে করে তেড়ে আসা "আপনজন"-এর আক্রোশ - এগুলো একেবারে স্পষ্ট করে এই ধারাবাহিকই কিন্তু বারবার ধরিয়ে দিয়েছে।
টিভির ধারাবাহিকগুলোর গল্প একটু শক্তিশালী হওয়া খুব দরকার। একেবারে সর্বস্তরের মানুষের ঘরে ঘরে পৌঁছে যায় তো, তাই গল্পের সব ভালো-বাজে দিকগুলো মানুষের মনের ওপর ও মানসিক গঠনেও প্রভাব ফেলে বই কী।
এই লেখাটি
পড়ে দেখতে পারেন। যিনি লিখেছেন, বড়ো ভালো লিখেছেন।


পঁয়তাল্লিশ এখনও হয়নি, পঁচিশের গন্ডী পেরিয়েছি বেশ ক'বছর। আমি কোনও অর্থবিশেষজ্ঞ নই। নিজের বোধবুদ্ধি অনুযায়ী বলার চেষ্টা করছি। তবে সিদ্ধান্ত নেওয়ার আগে অবশ্যই আপনার পরিচিত যাঁরা এ বিষয়ে অভিজ্ঞ, তাঁদের পরামর্শ নিতে ভুলবেন না।
একটা কথা বলে রাখি। পরবর্তী জীবনে আর্থিক স্বাধীনতা পাওয়ার জন্য অল্প বয়স থেকে শুধু কতটা টাকা আছে বা নেই ভাবা যথেষ্ট নয়। নিজের মনন, চিন্তাভাবনা, জীবনদর্শন, কর্মোদ্যম - সবকিছু উন্নত করতে হয়। আচরণগত কিছু পদক্ষেপ:
১) আপনার কর্মজীবন নিয়ে এখনও যদি যথার্থভাবে ভেবে না থাকেন, ভাবা শুরু করুন। হয়তো উত্তর পাবেন না, বিভিন্ন অপশন এক্সপ্লোর করে দেখতে ইচ্ছে হবে, কিছু জয়-পরাজয় আসবে - যাই হয়ে যাক; আর দেরি নয়, এবার জীবিকা নিয়ে সিরিয়াস হতে হবে।
২) আপনি চাকরি করেন না ব্যবসা? কাজ করেন না কাজ খুঁজছেন? প্রতিটা ক্ষেত্রে কিন্তু আপনাকে নিজেকে উন্নত করার জন্য সর্বতোভাবে তৈরী হতে হবে। নিজের দক্ষতাগুলো আরও শানিত করুন। যে দিকে নিজের কেরিয়ার গড়তে চান, সেই সংক্রান্ত পড়াশোনা করুন ও সেই ব্যাপারে বেশ কিছুদূর বা অনেকদূর এগিয়েছেন এমন মানুষের সাথে অপশনগুলো আলোচনা করুন, তাঁদের পরামর্শ শুনুন, এমন ব্যক্তিদের লেখা পড়ুন/ভিডিও দেখুন।
৩) সময় নষ্ট করবেন না।এই বয়সের প্রত্যেকটা সময় খুব দামী।এরপর বয়স এগোলে, সবদিকে দায়িত্ব বাড়লে, এই নিজেকে উন্নত করতে আলাদা করে সময় বের করা কিন্তু মুশকিল হবে।
এবার অর্থনৈতিক দিক:
১) টাকা অকারণ খরচ করবেন না। তাই বলে কি রামগরুড়ের ছানা হয়ে থেকে টুকটাক এগ রোল - বিরিয়ানি খাবেন না? তা বলছি না।সবই হোক, কিন্তু বুঝে।
২) টাকা জমানো শুরু করুন।এবার কীভাবে টাকা জমাবেন তা পুরোপুরি আপনার যেমন ইচ্ছে বা সম্ভাব্য উপায়, তার ওপর। সেভিংস একাউন্টে টাকা শুধু ফেলে না রেখে রেকারিং ডিপোজিট করে টাকা রাখতে পারেন। অল্প টাকা দিয়ে ভালো মিউচুয়াল ফান্ডে বিনিয়োগ করতে পারেন।
৩) স্বাস্থ্যবীমা অবশ্যই করান। ভগবান না করুন, হঠাৎ করে কোনও বিপদ এলে যাতে হাতের কাছে সম্বল থাকে। সেই কাগজপত্র যত্ন করে গুছিয়ে রাখুন।
এই প্রশ্নের উত্তরে বিশেষজ্ঞদের মতামত ও পরামর্শ পড়ার অপেক্ষায় রইলাম।


বলতে লজ্জা নেই, আমার জীবনে অনেক স্বপ্ন সত্যি হয়েছে। সেই প্রতিটা মুহূর্তই বড্ড কাছের, বড্ড কোমল - কচি ঘাসের আদরে ঘুমানো শিশিরের মতো। আমার এও বিশ্বাস, অধিকাংশ মানুষের জীবনেই অনেকগুলো স্বপ্ন সত্যি হয়, অনেক ইচ্ছেপূরণ হয়। আমরা সবসময় সেদিকে নজর দিই না বলে তার মুগ্ধ আলোর ছটা আমাদের নজরে আসে না।
পড়াশোনায় আমি মনোযোগী আর ফাঁকিবাজ দুই-ই একত্রে ছিলাম। বড়ো সাধ ছিল কলকাতা বিশ্ববিদ্যালয় থেকে মাস্টার্স করবো, কিন্তু ভাবলেই বুক দুরদুর করতো। অবশেষে দেখলাম, হয়ে গেল। মানে গ্র্যাজুয়েশনের নম্বরের জোরে সরাসরিই হয়ে গেল। আমি তখন আজকাল-এ চাকরি করতাম। মনে আছে, অফিসে কাজ করতে করতে খবরটা পেয়েছিলাম। কী যে আনন্দ হয়েছিল বলে বোঝাতে পারবো না।
আজকাল-এর চাকরিটাও একটা স্বপ্ন সত্যি হওয়ার মুহূর্ত ছিল। বাড়ির সাথে রীতিমতো ঝামেলা করে, বন্ধুদের কথা না শুনে সাংবাদিকতা নিয়ে পড়েছিলাম। তারপর হঠাৎ আজকাল-এর মতো বিশিষ্ট সংবাদ প্রতিষ্ঠানে সাড়ে চার বছর ধরে কাজ করার সুযোগ পাবো, ভাবতেই পারিনি।
এর পরে আরও বহুদিন চলে গেছে। আজকাল, কলকাতা সব ছেড়ে বেঙ্গালুরু গেছিলাম ২০১৬। আজ ২০২১-এ দাঁড়িয়ে বিভিন্ন দিকে স্বপ্নপূরণ হওয়ার লম্বা লিস্টি হয়েছে।তবে আজকের উত্তরে এই দুটোই থাক।
ও হ্যাঁ, আমি স্কুলের টাকা জমিয়ে মাকে প্রথম মোবাইল কিনে দিয়েছিলাম। এটাও আমার আরেকটা বহুদিনের স্বপ্নপূরণ। মা-এর মুখের সেই হাসিটার ছবি নেই, সেটা শুধু আমার।


এই প্রশ্নটা বড়ো পুরনোদিনের কথা মনে করিয়ে দিলো। গ্রীষ্মের সেই সন্ধ্যেগুলোয় আমি মাদুরের ওপর জলচৌকি পেতে একনাগাড়ে পলাশীর যুদ্ধ থেকে আরশোলার বিজ্ঞানসম্মত নাম রেলগাড়ির মতো পড়তাম; আর মা তরকারি কাটতে কাটতে শুনতো। বয়স বেড়েছে, তবে আমার ছাত্রী হওয়া এখনও ঘোচেনি। স্কুল-কলেজ না হলেও, পড়াশোনা যেহেতু আজও চলে, এই প্রশ্নের উত্তরও আমি সাহস করে বেশ দিতে পারি।
অন্ধের মতো মুখস্থ নয়
আমার অনেক সহপাঠিনী/সহপাঠীরা দারুণ ভালো মুখস্থ করতে পারতো। তাদের মধ্যে কিছুজনের স্মৃতিশক্তি খুব প্রখর ছিল, অন্যরা রীতিমতো চেষ্টা করে পড়া মুখস্থ করতো।এই গুণ আমার কোনোদিনই নেই, আলাদা করে তার জন্য যুদ্ধও করিনি। কোনও বিষয়কে মনে রাখতে হলে আমি বেশিরভাগ সময় সেটাকে বোঝার জন্য ব্যয় করি। অনেক প্রশ্ন করি। যখন ভালোভাবে ব্যাপারটা বোধগম্য হয়ে যায়, তারপর সেটা একটু চোখ বুলিয়ে নিলেই মাথায় রাখতে অসুবিধে হয় না।
শুধু তথ্যনির্ভর শিক্ষা নয়
আচ্ছা একটা কথা ভাবুন, ইতিহাস পড়ানোর সময় আমাদের গুচ্ছ গুচ্ছ নাম আর সাল অম্বলের বড়ির মতো রোজ গলাধঃকরণ করানোর বদলে কেউ যদি গল্পের মতো পড়িয়ে দিতো? এখন আমি যে বিষয়েই পড়ি না কেন, শুধু তার থেকে তথ্য খামচে নিই না। পুরো বিষয়টা গল্পের মতো নিজের মনের চোখ দিয়ে দেখার চেষ্টা করি। তার একটা অংশ হওয়ার চেষ্টা করি। সেই ঘটনার গভীরতর আবেগগুলোকে নিজের হৃদয় দিয়ে ছোঁওয়ার চেষ্টা করি। আমার মনে হয়, এভাবে যে কোনও বিষয়কে আরও সহজে, আরও ভালো করে বোঝা যায়।
শুধু পড়া আর লেখা নয়
আগে ছিল- কোনোরকমে পড়া মুখস্থ করে নাও; তারপর ক্লাসে পড়া ধরলে বা পরীক্ষায় গিয়ে তা গড়গড় করে উগরে দাও। এই পন্থা নিতে গিয়ে তথাকথিত ছাত্রীজীবনে আমার নাকের জলে চোখের জলে অবস্থা হয়েছে।এখন আমি কিছু শিখতে হলে তা নিয়ে পড়াশোনা তো করি, সেই সঙ্গে অন্যদের সাথে সে বিষয়ে আলোচনাও করি। এতে নতুন কিছু জানতে পারি, একই বিষয়কে বিভিন্নভাবে দেখতে পারি।তাই যা পড়লাম, শিখলাম, সেই বিষয়ে অন্যদের সাথে আলোচনা করতে আমি সবসময় বেশ আগ্রহী। সাধারণত বিদ্যালয়গুলোতে এভাবে পড়ানো হয় না, কিন্তু আমার মনে হয় শেখার জন্য সেই বিষয়টি নিয়ে অন্যদের সাথে আলোচনার মতো ভালো উপায় আর হয় না।
লোক দেখানো জ্ঞান জাহির
কোনও বিষয় নিয়ে সত্যিকারের আলোচনা আর স্রেফ "আমি কত জানি, হুঁ হুঁ বাওয়া" দেখানোর জন্য জোর করে কিছু বলার মধ্যে পার্থক্য আছে। আমার মনে হয়, জাহির করার বদলে কোনও বিষয়কে শুধু ভালোবেসে যতটা জানতে পারা যায়, তাতেই সেই বিষয় নিয়ে কথোপকথনের জন্য যথেষ্ট তথ্যের পুঁজি মেলে। যাঁরা সত্যিই ওই নির্দিষ্ট বিষয়ে দক্ষ, তাঁদের সাথে কথা বলতে গেলে সততার সাথে নিজের বোধ প্রকাশ করাটাই বোধহয় শ্রেয়। না হলে ফাঁকিটা কিন্তু ঠিক ধরা পড়ে যাবে।
আসলে আমাদের শেখার বা পড়ার অনেক প্রচলিত ধরণেই নানাভাবে পরিবর্তন আনা যায়। ভবিষতে শিক্ষা প্রতিষ্ঠানগুলোতে নিশ্চয়ই তা নিয়ে চিন্তাভাবনা হবে।


আমার ভালো লাগার কাজের শেষ নেই। যখনই কাউকে খুব ভালোভাবে কিছু অভ্যাস করতে দেখি, আমার নির্লজ্জের মতো মনে হয়, "ইশ, যদি আমিও অমন ছবি আঁকতে পারতাম"। এবার এই ছবি আঁকার জায়গায় গান গাওয়া, দারুণ ওড়িশি নাচ করা, দুর্দান্ত ক্ষিপ্রতায় কুংফু লড়াই করা - অজস্র জিনিস হতে পারে। তবে একটা জিনিস আমি একেবারে বিশ্রীভাবে মিস করছি : অভিনয়।
সেই পাড়ার স্টেজ আর স্কুলের বার্ষিক পুরস্কার অনুষ্ঠান ছাড়া আমার নাটক করা কখনও হয়নি। বুড়ো বয়সে বেঙ্গালুরু যাওয়ার পর ২০১৮ সালে "এনাদ" নাটকের দলে যোগ দিলাম। একেবারে "লাগ ভেল্কি লাগ" বলে নাট্যজগৎ তার জাদুকাঠি মনে ছুঁইয়ে দিলো।
প্রথমবার মঞ্চে উঠে পায়ের তলায় আলোয় উষ্ণ হওয়া কাঠের স্পর্শটা যখন অনুভব করলাম, মুগ্ধ হলাম, সেদিনই বুঝলাম, আর ফেরার গতি নেই। অভিনয়ের সবচেয়ে বড়ো মজা বোধহয় নিজের অহংকে এক্কেবারে হারিয়ে ফেলার আনন্দ। একটু একটু করে নিজের সব চেনা সত্ত্বাকে ফেলে একটা অন্য মানুষের মনকে ছুঁয়ে ফেলা, তাকে বোঝা,সেই মানুষটা হওয়ার চেষ্টা করা।
লকডাউন-এর জন্য এখন তো সবার দূরত্ব বজায় রাখা বাধ্যতামূলক। এখন তাই সবাই মিলে পাশাপাশি বসে মহড়া দেওয়া, প্রোডাকশন প্ল্যান, ব্যাকস্টেজের কাজ, অভিনয় - কোনোকিছুই করা সুবিধের নয়; সবটাই বন্ধ। সব ঠিক হয়ে যাক, পৃথিবী সুস্থ হোক, এই আদুরে ইচ্ছেরা আশা করে ঠিক সব এক এক করে পূরণ হবে।


কর্মজীবন নিয়ে বিষণ্ণতা বিভিন্নভাবে আসতে পারে। তবে মূল কারণ দেখতে গেলে সাধারণত যেটা দাঁড়ায়, যা আমার আছে, তা যথাযথ নয়, এটা আরও ভালো কিছু হওয়া উচিত ছিল। এবার এই বিষণ্ণতা থেকে মুক্তি পেতে প্রথম ধাপ আপনাকেই নিতে হবে।
নিজেকে জিজ্ঞাসা করুন, আপনার অবস্থাটি সত্যিই কতটা খারাপ। কয়েকটা সমস্যা এক্ষেত্রে আমরা ভেবে দেখতে পারি, যেমন :
আপনার অনেক বছর ধরে কাজ করা সত্ত্বেও রোজগার তেমন ভালো নয়। পরিবারের আর্থিক সমস্যা কিছুতেই পুরোপুরি দূর করে উঠতে পারছেন না।
কিছুতেই একটা কাজ জোগার করতে পারছেন না।
আপনার চাকরি আছে, তবে কাজ একঘেয়ে, ফলে জীবনেও কিছুই নতুন করে করার দিক দেখতে পাচ্ছেন না।
আপনার চাকরি আছে, কিন্তু অফিসের পরিবেশ ও মানুষজন ভালো নয়।
চাকরি বাকরি আছে, সব চলছে, কিন্তু আপনার পরিচিত লোকজন বেশী রোজগার করছে দেখে আপনার নিজের কাজ নিয়ে খারাপ লাগছে।
দেখুন, হতে পারে আপনার কাজের জীবন নিয়ে হতাশার কারণ এর মধ্যে কোনওটা অথবা অন্যকিছু। যাকেই মনের কথা বলুন, সে আপনাকে যতই সমবেদনা জানাক, একটা অনুগ্রহ করে মাথায় রাখুন, সমাধান কিন্তু একমাত্র আপনার হাতে।
যদি চাকরি না থাকে, তাহলে চাকরির আবেদন করুন। এক জায়গায় না হলে দশ জায়গায়, তাও না হলে একশো জায়গায় করুন। যাঁরা আপনার পরিচিত এবং ঠিকঠাক কাজ করছেন, তাঁদের থেকে পরামর্শ নিন। যদি বর্তমান কাজ মনের মতো না হয়, তাহলেও ভালো লাগার দিকে কীভাবে এগোতে পারবেন চিন্তা করুন। বা এটাও হতে পারে আপনার কাজকে আপনি স্রেফ কাজের মতোই রাখলেন, আর নিজের ভালো লাগার কাজকে আলাদাভাবে লালন করলেন।
খারাপ থাকা সত্যিই দুঃখের। প্রচণ্ড ক্লান্তিকর। কিন্তু তাকে আপনি যত যত্ন করবেন, তার শিকড় আরও গভীর হবে। আপনার জীবন কিন্তু এর থেকে অনেক বেশী দামী। একটু জোর করে একবার নিজেকে প্রশ্ন করুন, আপনার খারাপ লাগার কারণ দূর করার জন্য নিজের দিক থেকে সবটুকু আপনি করছেন তো? এইটার উত্তরে যেন নিজের কাছে আপনি "হ্যাঁ" বলতে পারেন, তাহলেই হবে।


১) সারাদিন যতই কাজ থাকুক, যে কোনওভাবে নিজের জন্য সময় বার করবো। প্রত্যেকদিন।
২) ব্যস্ততা থাকলেও কিছু না কিছু পড়বো রোজ।
৩) সপ্তাহে অন্তত একটা করে ভালো চলচ্চিত্র দেখবো।
৪) আবার পাহাড় দেখতে যাবো।
৫) পরিস্থিতি চারপাশে ঠিক হলে বাইরে ফুচকাকাকুর থেকে ফুচকা কিনে খাবো, বেশ অনেকটা ঝাল দিয়ে।


অতিরিক্ত শব্দটাই আমরা যেখানে ব্যবহার করছি, সেখানে এই উত্তরটা প্রশ্নের সঙ্গেই খানিকটা চলে আসে। অতিরিক্ত, মানে যা প্রয়োজনের বেশী। যা কিছু আমাদের দরকারের চেয়ে বেশী, তা খুব বেশী দূর আমাদের জীবনে ভালো প্রভাব ফেলতে পারে না। তা দুঃখ, আনন্দ, অবিশ্বাস, বা বিশ্বাস যাই হোক না কেনো।
নিজের ওপর প্রয়োজনের বেশী বিশ্বাস আমাদের বাস্তবকে দেখার চোখকে ভোঁতা করে দেয়। নিজেকে বাহবা দিতে দিতে আমরা সত্যি কতটা নিজেদের ক্ষমতা, তা বিচার করতে ভুলে যাই। ভুলভাল সিদ্ধান্ত নিয়ে ফেলি, যা ক্রমাগত আমাদের জীবনকে বিপদের থেকে আরও বেশী ঘোরতর বিপদের মুখে ঠেলে দেয়।


যিনি প্রশ্ন করেছেন, "সমন্বয়" শব্দটি ব্যবহারের জন্য আপনাকে অনেক অনেক ধন্যবাদ। বর্তমান সমাজে যতোটুকু শিক্ষা থাক অথবা যত বড়ো অশিক্ষাই বিরাজ করুক, এই তিনের সমন্বয়ই কিন্তু তার পিছনে প্রধান কারণ।
আসলে প্রাতিষ্ঠানিক বলতেও বা এখানে ঠিক কাকে বোঝাচ্ছি, সেটাও পরিষ্কার হওয়া দরকার। শুধুই স্কুল কলেজ আর ইউনিভার্সিটি? সমাজ, পরিবার, নানা আদর্শভিত্তিক আলোচনার ক্ষেত্র, অথবা নেহাত জড়ো হওয়া নিয়মিত আড্ডার আসর; এগুলোও তো একেকটা প্রতিষ্ঠান। কত্ত রকমের প্রতিষ্ঠান হতে পারে; ধর্মীয় প্রতিষ্ঠান, রাষ্ট্রায়ত্ত প্রতিষ্ঠান, সামাজিক প্রতিষ্ঠান, শিক্ষা প্রতিষ্ঠান, আরও কত কী। সব ক্ষেত্রেই একের সাথে অন্যটা একেবারে মিলেমিশে আছে। তাই একটা সাচ্চা মানুষ তৈরী করতে হলে এই সবের সমন্বয় খুব প্রয়োজন।
এমন রূপকথার মতো অবাস্তব একটা ব্যাপার নিয়ে চিন্তাভাবনার দুঃসাহস বাঙালিই দেখতে পারে। এই রইলো আমার দেখা আদর্শ সমাজের নকশা, যেখানে মানুষের মতো মানুষ তৈরি হয়:
পরিবার
বাবা মায়েরা শিশুসন্তানকে বড়ো করার সময় তার ধর্ম, জাত, লিঙ্গ, বর্ণকে পাত্তা না দিয়ে শুধু মানবসন্তান হিসেবেই তাকে বড়ো করছেন।
কত নম্বর নিয়ে শিশুটি স্কুল কলেজের পরীক্ষায় ব্যাগভর্তি করতে পারলো তা না দেখে সে সত্যি কতটা শিখল বা শিখতে কোথাও কোনও সমস্যা হচ্ছে কিনা, সেদিকে বাবা মা নজর দিচ্ছেন।
সায়েন্স নিতেই হবে, নয়তো পরিবারের সম্মান ধূলায় মিশবে; এমন চিন্তাধারা তো চূড়ান্ত হাস্যকর। সন্তানের ডাক্তার মোক্তার ফারহান আখতার যা হতে ইচ্ছে করবে, সে সেটা নিয়েই পড়াশোনা করবে।
সমাজ
কোনও শিশু সেখানে মিথ্যে বলতে শেখে না, প্রয়োজনও মনে করে না। বরং যে সত্যি নিয়ে জীবনে মাথা উচুঁ করে বাঁচা যায়, তা তৈরী করতে নিজের সবটুকু চেষ্টাকে কাজে লাগায়।
মানুষ মানুষকে এখানে সম্মান করে, ভালবাসে, স্নেহ করে। কোনও স্বার্থ খুঁজে নয়, শুধুই ভালোবাসার জন্য ভালবাসে।
ছেলেমেয়েরা যন্ত্রের ধুমধাড়াক্কা গেমের পাশাপাশি নিয়ম করে প্রত্যেক বিকেলে মাঠে খেলতে যায়। মেয়ের বাবা মাও বা দুশিন্তা করে মেয়েকে বাধা দেন না। খেলতে গিয়ে হঠাৎ পথে তার সাথে কোনও বিপদ হতে পারে, এমন দুরবস্থা এ সুন্দর সমাজের নয়।
বিদ্যালয়
শিক্ষা প্রতিষ্ঠানে পরীক্ষা নামক হাস্যকর ব্যাপারটি সেই কবেই উঠে গেছে। গতে বাঁধা সিলেবাসও নেই। পড়াশোনা হয় ছাত্রছাত্রীর ভালো লাগার বিষয়ে।
অবশ্য তাদের ভালো লাগা না লাগার বাইরেও কিছু কিছু জিনিষ তাদের শিখতে হয়, সব ওদের মর্জিমত হবে নাকী? যে সব শিক্ষা বড়ো হয়ে তাদের মানুষ হিসেবে স্বাধীন ও উন্নত করবে, তাদের সেই প্রত্যেকটি শিক্ষা, চারিত্রিক গঠন নির্মাণ ধাপে ধাপে যত্ন নিয়ে করা হয় সব স্কুল কলেজে।
আজগুবি লাগলো? সে লাগুক। এমন একটা শিক্ষার পরিবেশ হলে মন্দ হতো না কিন্তু, বলুন?


এ ব্যাপারটা আসলে একেবারেই ব্যক্তিগত। তবে, আমার মনে হয়, উচিত। মানে, আমরা কারও জন্য যদি কিছু কখনও করি, তার পিছনে কোনও স্বার্থ বা হিসেব নিকেশ থাকার তো প্রয়োজন নেই, তাই না? আমার জন্য কে কতটা কী করলো, সেইভাবে যোগ বিয়োগ গুণ করে আমি তার জন্য করবো বা করবো না, এই রকম ক্ষুদ্র আচরণের বোধহয় মানে হয় না।


এই পোড়া দেশের হিমালয় থেকে কন্যাকুমারী এত বৈচিত্র্য, এতো ভিন্নতা, যে সবকটা নারীজীবনকে এক সুতোতে বেঁধে ফেলতে মন চায় না। আবার অন্যদিক থেকে দেখতে হলে, জীবনের ঘানি টানতে টানতে বেঁকে যাওয়া তনু, তাই নিয়ে কখনও খাবলাখাবলি, কখনও ঠেলাঠেলি; এর ব্যতিক্রম তো পাওয়া যায় না কোত্থাও। ঝলমলে আলোর রোশনাই বা হদ্দ গ্রামের কাঁচা দেওয়ালের ঘর; সর্বত্র এক গল্প, শুধু মুখগুলো পাল্টে যায়। যাই হোক, নিজের বোধ বুদ্ধি থেকে এক্ষেত্রে কয়েকটা কথা বলার চেষ্টা করাই যায়।
১) যা কিছু আমরা সেই ছোটবেলা থেকে শিখে এসছি, তাকে ঘেঁটি ধরে প্রয়োজন হলে ডাস্টবিনে ফেলে আসতে হবে। অনেক এমন জিনিসই আমাদের ছোটবেলা থেকে শেখানো হয়েছে, যা কোনও বাস্তবিক কারণ ছাড়াই, স্রেফ মেয়ে বলে আমাদের খেলো হতে শেখায়। সেগুলো না মানার সাহস আনতে হবে মনে।
২) আপনার যা যা বিশ্বাস, যা কিছু সন্দেহ নিজের প্রতি, সেই ভালো খারাপ চিন্তাগুলিকে একবাক্যে মেনে নেওয়ার বদলে, প্রত্যেকটিকে প্রশ্ন করুন। যতটা সময় দিয়ে তার গুণমান বিচার করবেন, তত পরিষ্কারভাবে দেখতে পাবেন, সে ধারণাটির আদৌ কিছু বাস্তব ভিত্তি আছে কিনা।
৩) অর্থনৈতিক স্বাধীনতা ভীষন জরুরী। নিজের রোজগার না থাকলে একটা স্বাধীন, মুক্ত জীবন বাঁচা খুবই দুষ্কর হয়ে ওঠে। এক্ষুনি অনেকেই রে রে করে তেড়ে আসতেই পারেন এই বলে যে, "আমাদের বাড়ির যে নারীরা গৃহবধু, সারাদিন ধরে এতো কাজ করছেন, তাঁর অবদানের মূল্য নেই?" আজ্ঞে অবশ্যই আছে। কিন্তু নিজের জন্য একটা টিপের পাতা বা গল্পের বই কিনতে গেলেও যেখানে কারও কাছে হাত পেতে, ফিরিস্তি দিতে হয়, স্বাধীন জীবনের ছবি সেখানে রূপকথার পরীর মতই মিথ্যে।
৪) আমি বেশ জোর দিতেই বলতে পারি, এই পোস্ট যে নারীরা দেখবেন, তাঁরা ঠিক জীবনের নানা সময়ে নানাভাবে শারীরিক ভাবে নির্যাতিত, লাঞ্ছিত হয়েছেন। বাসে, ট্রামে, মিছিলে, পার্কে, অফিসে, কিংবা নিজের ঘরে। কেউ প্রতিবাদ করেছেন, কেউ করেননি। এই প্রতিটা মেয়ের শরীর ও মনে যে ওই প্রত্যেকটা নোংরা স্পর্শ যে কি ভয়ংকর স্পষ্টভাবে বসে আছে, তাও আমি হলফ করে বলতে পারি। প্রতিবাদ করতে হবে, করতেই হবে। আমরা যদি আতঙ্কে কাঠ হয়ে পিছিয়ে যাই, এই ঘৃণ্য আচরণ কাল তাহলে আরও কোনও মেয়ের সাথে হবে।


একটি শিশু, যার এখনও নাম, জাতি, লিঙ্গ, বর্ণ, কিছু নিয়েই মনে ভিন্নতা তৈরি হয়নি, তাকে যথার্থ মানুষ হিসেবে গড়ে তোলা পুরোটাই বাবা মায়ের ওপর। বিশেষ করে শিশুকন্যাকে বড় করার ক্ষেত্রে বাবা মায়ের প্রতি পদক্ষেপ প্রচন্ড গুরুত্বপূর্ণ। কারণ, এই সময়ের শিক্ষা ঠিক থাকলে, বড়ো হয়ে তার পুরুষতান্ত্রিক সমাজে নিজের শক্তিতে মাথা উঁচু করে বাঁচার অভ্যেসটা বজায় রাখতে পারবে।
যা যা মাথায় রাখতে হবে:
১) জন্মের পর থেকেই তাকে "মেয়ে" বলে আতুপুতু করবেন না। তার শরীরে ঘাড় মাথা হাত পা তো আর সবার মতোই, তাই শুধু মানুষ আর শিশু বলেই তাকে ভাবুন ও তার জীবনের ক্ষেত্রগুলোকে সেইমতো শক্তপোক্ত করে তৈরী করুন।
২) যদি মেয়েকে আপনার "রাজকুমারী" বা "পুতুল" বা "পৃথিবীর যা কিছু কোমল, তার চেয়েও কোমল ফুলের মতো" মনে হয়, সেটা শুধু আপনার মনেরই ভুল। এখন আপনি আদরে যত্নে আগলে বড়ো করলেও, জীবনের যুদ্ধগুলো কিন্তু তাকে একাই লড়তে হবে। আর সেটাই হওয়া স্বাভাবিক। তাই ছোট থেকেই তাকে সমস্যা সমাধান করা, গঠনমূলক চিন্তাভাবনা করা, নতুন নতুন জিনিস তৈরী করা, এই দক্ষতাগুলো শিখতে অনুপ্রেরিত করুন।
৩) মেয়েরা ছোট থেকে দুর্বল চিহ্নিত হয়ে না থাকলে ঠিক ততটা বাস্তবে দুর্বল হতো বলে মনে হয় না। ওর মন যদি একবার নিজেকে দুর্বল হিসেবে চেনে, তাহলে সারা জীবনে ওর শক্ত হয়ে এগোনো একটা সমস্যা হবে। সে নিজের ওপর ভরসা পাবে না, জীবনের প্রতি ক্ষেত্রে নিজেকে "কম" ভাবার একটা ভুল প্রতিবার করতে থাকবে।
আপনাকে এর জন্য যা করতে হবে:
১) প্রত্যেকদিন আপনার মেয়ের সঙ্গে কিছু কিছু সমর্থনসূচক, অনুপ্রেরণামূলক বাক্য বলার অভ্যাস করুন। যেমন:
আমি শক্তিশালী।
আমি বুদ্ধিমতী।
আমি স্বনির্ভর।
আমি স্বাধীন।
আমি নিজেই নিজের সমস্যা সমাধান করতে পারি।
আমি খুব ভালো ছাত্রী।
আমি সবাইকে সম্মান করি।
আমি সবাইকে ভালবাসি, সবাই আমাকে ভালবাসে।
আমি নিজেকে সম্মান করি ও ভালবাসি।
২) আপনার ছেলে ও মেয়ে দুইই থাকলে কখনও দুজনের মধ্যে বিভেদ করবেন না। জীবনের প্রতিটি ক্ষেত্রে দুজনকে সমান শাসন করবেন ও স্বাধীনতা দেবেন।
৩) ছোট থেকেই ওকে ভালো স্পর্শ ও খারাপ স্পর্শ শিখিয়ে রাখুন। ওর সাথে বন্ধুর মতো মিশুন। ওর কথা শুনুন। যেন ও বোঝে, কোনও রকম বিপদ হলে ওর মনের কথাগুলো নিশ্চিন্ত হয়ে আপনার কাছে বলতে পারে।


কোনও মানুষকে বুঝতে হলে, তার মনের ভিতরটা জানতে হলে, কয়েকটা ছোট্ট আচরণ, জীবনের রোজনামচায় তার ভালো/বাজে ছোট্ট কিছু পদক্ষেপ লক্ষ্য করাই যথেষ্ট। এর মধ্যেই মানুষের ভিতরের সত্যিটা লুকিয়ে থাকে, যা হাজার মুখোশ দিয়েও ঢাকা পড়ে না। কয়েকটা উদাহরণ দেখা যাক:
১) ভীষন কাছের মানুষ, যেমন তার বাবা, মা, স্বামী/স্ত্রী অথবা প্রেমিক/প্রেমিকা - যাদের সাথে কোনও লাভ লোকসান বা হিসেব গোনার সম্পর্ক নয়, সেই মানুষগুলোকে তিনি কেমনভাবে দেখছেন? তাদের প্রতি কেমন আচরণ করছেন? তাদেরকে লাভ ক্ষতির হিসেব না করে যোগ্য সম্মান ও ভালোবাসা দিচ্ছেন তো?
২) শিশুদের সাথে তিনি কেমন ব্যবহার করেন? বিশেষ করে নিজের সন্তানের কথা উল্লেখ্য। নিজের শিশুটিকে তিনি প্রতিদিন কেমনভাবে বড়ো করছেন বা কী শিক্ষা দিচ্ছেন? সন্তানের ওপর চাপ দিয়ে নিজের স্বপ্নপূরণের চেষ্টা করছেন না তো তিনি? অথবা শিশুটি কী অহং ভেঙে সকলের জন্য, সকলের সাথে বাঁচার শিক্ষা পাচ্ছে ওঁর থেকে?
৩) নিজের থেকে সামাজিক বা আর্থিক অবস্থায় যাঁরা নীচে, তাঁদের সাথে তিনি কেমন ব্যবহার করছেন? সবাইকে যোগ্য সম্মান দিচ্ছেন তো, নাকি কথায় কথায় অন্যকে অপমান করে, আঘাত দিয়ে নিজের বীরত্ব জহির করার ফিকির খুঁজছেন?
যাঁরা অন্যদের সম্মান দিতে জানেন, সে বিনম্রতার প্রমাণ তাঁর ছোট ছোট আচরণই প্রকাশ করবে।


অনেকবার। কখনও সে পরিবর্তন ভালো ছিল, কখনও খারাপ। তবে পরিবর্তনকে স্বাগত জানাই প্রতিদিন, প্রতিমুহূর্তে। কারণ নিজেকে উন্নত করার পথও তো পরিবর্তনের মধ্যে দিয়েই আসবে।


এমতাবস্থায় বিয়ে না করা শ্রেয়। মানে একটা মানুষের সাথে জীবন ভাগ করে নেওয়ার কথা বলছেন না আরেকটা পার্টটাইম চাকরিতে ঢোকার কথা বলছেন, বুঝতেই পারছি না।


পৃথিবীর করোনা সেরে গেলে আবার শিশিরভেজা ঘাসে পা দিয়ে সূর্যের আলো মেখে ঘুরতে বেরোবো। সেভাবে কোনো জায়গা ধরে নয়, তবে বেরোবো। হয়তো হাতিবাগান চষে বেশ কতগুলো ১০টাকার কানের দুল আর ৫টাকার ক্লিপ কিনবো। যে মানুষগুলোর সাথে এতদিন এক শহরে থেকেও দেখা করতে পারিনি, তাদের বাড়ি যাবো, কব্জি ডুবিয়ে খাবো ভাত, ডাল, আলুভাজা, আর ডিমের ওমলেট। আমার প্রিয় মানুষটা আবার আমাদের প্রিয় শহরে ফিরতে পারবে, অথবা আমি এক ছুটে চলে যেতে পারবো মেঘ, রামধনুর রাস্তা পেরিয়ে তার বাড়ি। তারপর একসাথে চায়ের কাপ হাতে ধরে চন্দ্রবিন্দুর গান গাইবো। পৃথিবীর করোনা সেরে গেলে মাকে নিয়ে চলে যাবো হয়তো বেলুড় মঠ বা গলির মোড়ের ফুচকাকাকুর স্টলে।
কী কী যে করবো, ভেবে পাইনা। বিশাল কিছু আকাশ পাতাল এক করা সফরসূচী নেই। কারণ জীবনের ছোট ছোট মুহূর্তগুলোয় যে কতটা প্রাণ লুকিয়ে থাকে, এই করোনাবেলায় আমি বুঝেছি। পৃথিবীর জ্বর সেরে উঠুক, তারপর আমরা সবাই মিলে আবার রেলগাড়ি দেখতে যাবো।


যে কোনও গণমাধ্যমেই বিনোদন ও তথ্য সংগ্রহ দুই উপায় থাকে। বেতার, দূরদর্শন, গুগল, ইউটিউব এমনকী টিকটক-এও। কিন্তু আমরা বারবার নেহাত আমাদের জান্তব বিলাসিতার প্রবণতায় খালি নিপাট নিশ্ছিদ্র বিনোদনে মুখ ডুবিয়ে রাখা পছন্দ করি। আচ্ছা আপনিই বলুন, টিভি চালিয়ে শেষ কবে পুরোটা সময় ডিসকভারি চ্যানেল দেখেছিলেন?
তবে আপনার কথাটিও ঠিক।
মাধ্যম হিসেবে টিভি অনেকটাই ওপরওয়ালার হাতের মুঠোয় বন্দী। এখানে ওই খানিকটা 'ফেলো কড়ি মাখো তেল' গোছের পরিবেশটাই বেশী। তাই হাজার ভালো ভালো সিনেমা তৈরী হলেও সেট ম্যাক্সে দিনের পর দিন 'সূর্যবংশম'-ই চলতে থাকে।
এখানে গ্রাহক শুধুই গ্রাহক। তার দিকে যা যা ছুঁড়ে দেওয়া হচ্ছে, খুঁজে পেতে তার মধ্যে থেকে বেছে নেওয়া ছাড়া তার কাছে আর উপায় নেই। জ্ঞাপনের ভাষায়, গোটা ব্যাপারটাই 'একমুখী'। এই জন্যেই বোধহয় এত আধুনিক হয়েও টেলিভিশনের কপাল থেকে 'বোকা বাক্স' তকমাটা গেলো না।
তাও আমার কী মনে হয় জানেন? শিক্ষিত সামাজিক মানুষ হিসেবে এ ক্ষেত্রে আমাদের বেশ খানিকটা দায় থেকে যায়। দেখুন, ঠিক তথ্য পেতে চাইলে আমাদের কাছে তো এখন উৎসের অভাব নেই। তাই যে ভুলগুলো জোর করে নাক চিপে আমাদের ঝিনুক দিয়ে ভিতরে ঢুকিয়ে দেওয়ার চেষ্টা করা হচ্ছে, ওটাকে চুপ করে মাথা নামিয়ে গ্রহণ না করে মাথা উঁচু করে অন্তত বর্জন করতে পারি। তাই না?


আমি একবুক স্বস্তির শ্বাস নিয়েছিলাম যেদিন আমার মা-বাবা শারীরিকভাবে একেবারে মারা যান।
ওঁরা আমার পরিবারের ওপর যা করেছেন, সেই ভয়াবহতা কাটিয়ে ওঠার পরেও জীবনের অনেকখানি পথ আমার সফর করা হয়ে গেছে। কিন্তু এমনও একটা সময় ছিল, যখন আমি মনে প্রাণে ভেবেছিলাম যে ওঁরা যতদিন না মারা যাচ্ছেন ও একেবারে কফিনবন্দী হচ্ছেন, ততদিন পর্যন্ত আমি কখনওই ভালো বোধ করতে পারবো না।
দিনের পর দিন ধরে আমি তাঁদের শারীরিক ও মানসিক অত্যাচার সহ্য করেছি। কিন্তু কোথাও একটা আমি এটা মেনে রেখেছিলাম, জীবনে কখনও যদি সত্যি কোনও দরকার পড়ে, আমার পরিবার ঠিক আমার সঙ্গে দাঁড়াবে। কিন্তু তাঁরা দাঁড়াননি। সত্যিটা হলো, পৃথিবী থেকে তাঁদের ভয়াবহ, গভীর, কালো সত্যিগুলো লুকানোর জন্য একটা মুখোশ ছিলাম আমি।
আমার বাবা একজন পেডোফিল ছিলেন। সম্ভবতঃ তাঁর ৬ বছর বয়সী এক শিকারকে তিনি হত্যা করেছিলেন। পরিবারের মধ্যেও শারীরিক হেনস্তা চলতো। আমি ও আমার বোনেরা যখন ঘুমিয়ে থাকতাম, আমাদের নিয়ে টানা-হেঁচড়া , নোংরা স্পর্শ ও ড্রাগ দেওয়া চলতো। যখন আমি এটা ও আরও সব কুকর্মগুলো ফাঁস করলাম, আমার মা ওঁকেই সমর্থন করলেন। একটা পেডোফিল, একটা খুনি, একটা নির্যাতককে বাছলেন মা।
আমিও বেছে নিলাম। আমি বেছে নিলাম আওয়াজ তোলাকে। ওদের নোংরা কাজগুলো আমি কর্তৃপক্ষকে জানালাম, বাবাকে কারাবন্দী করালাম ও মাকে এক ছেড়ে দিলাম।
আমার মাকে ছাড়াই আমি আগের থেকে ভালো মানুষ হয়েছি। মা মরে গেলে আমার কেমন লাগবে? মা অনেকদিন আগেই আমার কাছে মারা গেছেন।


যে কোনো কিছুই 'আদর্শ' হিসেবে বলে দেওয়া কোনো সংজ্ঞা সব ক্ষেত্রে ও সবার ক্ষেত্রে একবাক্যে 'হ্যাঁ' বলে মেনে নেয়া একটু সমস্যার হয়ে দাঁড়ায়। যৌথ পরিবারের নিজস্ব কিছু ভালো ও কিছু খারাপ দিক আছে। তবে আবারও বলছি, সবটাই কোনও নির্দিষ্ট সময়, পারিপার্শ্বিক অবস্থা, পারিবারিক অবস্থা ও মানুষজনের ওপর নির্ভর করে একেক ক্ষেত্রে একেক রকম হতে পারে।
একসাথে থাকা
যৌথ পরিবারের সকলে মিলে একসাথে থাকা, বা থাকতে পারাটা একটা ভীষণ গুরুত্বপূর্ণ ব্যাপার। সেক্ষেত্রে পরিবারের প্রত্যেক সদস্য যদি সমানভাবে দায়িত্বপরায়ণ হন, চিন্তার কোনো কারণই আর থাকে না। তবে সেটা হওয়া বাস্তবে অধিকাংশ ক্ষেত্রেই খানিক অসম্ভব হয়ে দাঁড়ায়। ধরুন সবাই একসাথে থাকলো, কিন্তু একে ওপরের সঙ্গে কাঁধে কাঁধ মিলিয়ে থাকলো না, বরং নিজের কাজের দায় এড়িয়ে এ ওর কাঁধে চেপেই জীবন কাটিয়ে দিতে চাইলো, তাহলে এমন যৌথ পরিবারে শান্তি বজায় রাখা বেশ সমস্যার হয়ে দাঁড়ায়।
ঠুনকো ঠোকাঠুকি
সবকটা মানুষ এক ছাদের তলায় থাকলেও তাদের মানসিকতা, জীবনাদর্শ, নিত্যদিনের আচার একরকমের হয় না। আর বাঙালী ঠিক এই 'অন্যরকম' ব্যাপারটা অনেক ক্ষেত্রেই মেনে নিতে পারে না। তা সে ক্ষেত্র বিরাট বড়ো সামাজিক বা যৌথ পারিবারিক - যাই হোক না কেন। ছোট ছোট কারণে ভুরু কুঁচকে আপত্তি, গজগজ করার বিপত্তি, আর একটা সময়ে তুলকালাম ঝগড়ার অশান্তি। মানে সব ক্ষেত্রে 'হাম আপকে হ্যায় কোন' হয় না তো বাপু। তাও তো ওখানে ওঁরা হেব্বি বড়োলোক। পরিবারের কারও ফাইল-এ সিভি গুঁজে হন্যে হয়ে চাকরী খুঁজতে হয় না, চাকরী না পেলে পরিবার না খেয়ে থাকবে, এমন দুর্ভাবনায় ভোগ করতে হয় না। তাতেই রুপোলি পর্দায় কত অশান্তি।
তবে এটাও ঠিক; আমরা যদি চব্বিশ ঘন্টা ঠোঁট বেঁকিয়ে গাল ফুলিয়ে 'ও কেন এমন করলো' এসব না ভেবে নিজের দায়িত্ব ঠিক ভাবে পালন করি, যদি পরিবারের টাকা-পয়সা আর ভালোবাসা- দুইদিকেই নিজে যতটা সম্ভব এগিয়ে এসে পাশের মানুষটাকে টেনে তুলে ধরার চেষ্টা করি, পরিবার যে আকারেই থাকুক, সমস্যা হওয়ার কথা নয়।


আমি নিজে প্রচন্ড ভীতু। বহুবছর হয়ে গেল ভূতের সিনেমা দেখা একেবারে ছেড়ে দিয়েছি। মনে বড়ো বাজে প্রভাব পড়ে আর তা যেতে চায় না কিছুতেই। তবে যা যা দেখে আমি প্রথম থেকে শেষ ভীষণ ভয় পেয়েছিলাম-
অক্যুলাস
একটি ভুতুড়ে আয়নার গল্প। মানে সে আয়না শুধু 'মন ভাঙা আয়না' নয়। একেবারে পরিবারের মগজধোলাই করে জানে প্রাণে শেষ করে দেওয়া আয়না। ওই আয়না যে বাড়িতে যায়, তার সব ধ্বংস করে। এই সিনেমাটা দেখার পর থেকে কয়েকদিন নিজের বাড়ির আয়নার দিকেও ভয়ে তাকাতে পারিনি।
দি বাবাডুক
ভূতের সিনেমায় এমন মাস্টারপিস সহজে চোখে পড়ে না। এই সিনেমাটা দেখতে দেখতে মনে হবে ভূত আসলে বানানো কিছু নয়, সে সত্যি আছে, থাকে। যত তার জাল বেয়ে আমরা এগোবো, তত একটু একটু করে জড়িয়ে পড়বো তার চালে, সে অজগরের মতো টেনে নেবে, ছিঁড়ে ফেলবে আমাদের!


খুব বেশি ওয়েব সিরিজ দেখি না। ইচ্ছে করেই দেখি না। ভালো লাগে না বলে নয়, বরং লোভ লাগে বলে। এত ভালো ভালো কনটেন্ট আমরা নিয়ম করে পাবো, এই লোভ সামলানোই তো মুশকিল। তবে আপনার পছন্দের ধরণে এইগুলো আমার ভীষণ ভালো লাগার শো -
ফ্রেন্ডস
টানা দশ বছর ধরে ৬টি বন্ধুর গল্প। তাদের হাসি-কান্না, ভালোবাসা-মন ভাঙা, সাফল্য-ব্যর্থতা কখন যে আমাদের জীবনের সঙ্গে জড়িয়ে যায়, বুঝতেই পারা যায় না। 'বিগ ব্যাং থিওরি' বা 'হাউ আই মেট ইওর মাদার' এর সাথে উল্লেখ করে যায়। কিন্তু এই শো-টি আমার মনের বিশেষ রকম কাছের। তাই এর কথাই বললাম।
মডার্ন ফ্যামিলি
পরিবারটি কোনো আকাশ থেকে খসে পড়া রূপকথার জীবনযাপন করে না। আমার আপনার মতোই রোজনামচার জাঁতাকলে পিষে তার মধ্যেই নিঃস্বার্থ ভালোবাসা খুঁজে নেয়।


শিশুকে মূল্যবোধ শেখানোর জন্য বাবা-মা, অন্যান্য পারিবারিক সদস্য, সমাজ, শিক্ষা প্রতিষ্ঠান ইত্যাদির প্রভাব জানা আছে সবার। সেখানে সবাই নিজের দায়িত্ব ঠিকভাবে পালন করছে কিনা, তা নিয়েও আমরা নিত্যদিন বিতর্ক কম দেখি না। হওয়াও উচিত, কারণ কোনো কুশিক্ষার ফলে একটা শিশু মন ধ্বংস হলে তার প্রভাবে ধ্বংস নিশ্চিত হয় ভবিষ্যতের পৃথিবীরও।
মা-বাবার দায়িত্ব ও কর্তব্য
শিশুকে ঠিক শিক্ষা দেওয়ার আগে নিজেকে প্রশ্ন করুন, আপনার মগজে জগৎ ও সমাজ নিয়ে যে ধারণা ও চিন্তাধারা বজায় আছে, সেটা নির্ভরযোগ্য তো? যে মানসিকতা নিয়ে আপনি এত বছর জীবনকে দেখে এসেছেন, তাতে আপনার মনে শান্তি বজায় থেকেছে তো? যদি এর উত্তর 'না' হয়, তাহলে আপনার এখনই নিজেকে উন্নত করতে মনোনিবেশ করতে হবে। আপনি নিজে উদার, স্নেহময়, ভালোবাসায় পূর্ণ মনশ্চক্ষু দিয়ে জীবনকে দেখলে, আপনার সন্তানও সেটাই শিখবে। আপনি যে ওর আদর্শ! ওর কাছে জগৎ তো এখন শুধুই খেলা। আমরা নতুন কিছু খেলা শেখার সময় যেমন পদ্ধতিগুলো শিখি, সেই খেলার সেরা যে খেলোয়াড়দের চোখের সামনে দেখি, তাদের অনুসরণ করি। জীবনের ক্ষেত্রে আপনিও আপনার সন্তানের কাছে তাই। আর সন্তানকে ভালোবাসাটা জরুরি। ভালোবাসা মানে দামি খেলনা আর সুন্দর জামা নয়, ভালোবাসা মানে তার সত্যিকারের বন্ধু হওয়া, তাকে সম্মান করা, তার পাশে থাকা। সে ভুল করলে তাকে জানাবেন, প্রয়োজনে বকবেন। সে ঠিক করলে কিন্তু তাকে সেই স্বীকৃতিটা দিতেও যেন ভুলবেন না।কারণ কোরা তে লেখা বন্ধ করে দিবো/দিছি। এখন শুধু পড়বো,দেখবো। এখন নিজেকে সময় দিবো,জ্ঞানের প্রসার করবো। অনেক দিন লিখলাম, এখন অনেকে আছেন, সবাই নিজের মতো করে তথ্য দিবে। এছাড়াও আমাকে নিয়া অনেকের সমস্যা আছে, অভিযোগ আছে , তারা শান্তিতে থাকুক। আমি অবসরে গেলাম। দোয়া চাচ্ছি,আর ভুল লেখার জন্য তথ্য দেওয়ার জন্য সবার…
(আরও)


মন দিয়া, ধ্যান দিয়া না করতে পারলে অসম্পূর্ণ। হোক মুখস্থ করা বা অর্জন করা।


….!


শারীরিক সক্ষমতা থাকলে, নিন্মে ৩ জন সন্তান উত্তম মনে করি। আর আর্থিক চিন্তা করবেন না, যে নতুন আসে সে তার রিজিক নিয়েই আসে। তাই বেশি জনসংখ্যার ভয়ে যে প্রচারণা সেটি একসময় পৃথিবী কে মানব শূন্য করে দিবে। তবে আপনাদের নিজেদের ইচ্ছে।


যোগাযোগ বিচ্ছিন্ন করে, এরপর যদি বিপদে ডাকে তখন অবশ্য সাহায্যের হাত বাড়াই।
😄


সবাই অনেক ভালো উত্তর দিয়ে ফেলছে, অনেক সুন্দর তথ্য দিয়েছেন।
মুড সুইং ব্যাপরাটা নতুন, শব্দ টা ও নতুন , বিজ্ঞান এর ভালো ব্যাখ্যা দেয়। মনস্তাত্ত্বিক বা মস্তিষ্কের ব্যাপরা,হরমোনের সঙ্গে সম্পৃক্ত।
এখন মুড সুইং যখন তখন হশ,এরজন্য সম্পর্কে অনেক সমস্যা দেখা যায়, পারিবারিক বা বন্ধুত্বে।
আমার কাছে মনে হয়, মুড অফ হলে একা থাকা দরকার, আর কিছু সময় পরে ঠিক হয়ে যাবে। তাই খারাপ আচরণ বা বাজে চিন্তা করা যাবে না।


হয় আপনার বিয়ে ফোবিয়া আছে, বা বয়স হয় নাই, না হয় শারীরিক অক্ষমতা, বা আর্থিক সামর্থ্য নাই।


কিছু পেতে সময় শ্রম অর্থ ভালোবাসা কিছু না কিছু দিতে হয়।
যেমন শিখতে মেধা, সময় দিবেন। আবার কারো ভালোবাসা পেতে তার সেবা সাহায্য করবেন।
এইটাই জগতের নিয়ম। এমনকি স্রষ্টাও একই নীতি বেঁধে দিয়েছেন।
কুকুর প্রভু ভক্ত,মালিকও তাকে ভালোবাসে।


আপনি যেমন চিন্তা করেন আপনার সাথে তাই হয়। তাই মস্তিষ্কের উপর যত চাপ কম দিতে পারেন ততই মঙ্গল। যেমন নিশতার তেমনই বরকত..


ইয়োগা করেন,
নিজের ব্রেইনের সঙ্গে কথা বলুন,
বেশি চিন্তা না করে ভালো চিন্তা করুন,
বেশি বেশি কর্মসম্পাদন করুন, এতে নিজের প্রতি মনোবল থাকবে।
নোট করে কাজ শুরু করুন,
মাথায় যত চিন্তা একটা ডায়েরি তে লিখে ফেলেন,
যেটা চান সেটার প্রতি ফোকাস ধরে রাখেন,সেই সম্পর্কে স্কিলড হোন,
আপনার জীবন আপনি লিড নেন,এরকম মনোভাব পোষণ করুন।


দিনের অর্ধেক রিজিকের অন্বেষণে যায়, এরপর করতে পারেন -
স্বাস্থ্যসম্মত খাবার তৈরি ও গ্রহণ করুন,শরীর সুস্থ ও ফিট রাখতে কিছু এক্সারসাইজ নেন।
কিছু ধর্মীয় বই, বাস্তবিক বই কিনে পড়ুন, জ্ঞানের প্রসার ঘটান।
পরিবারের সঙ্গে সময় কাটান,মন ভালো থাকবে, তাদের প্রতি দায়িত্ব পালন করুন।
মা বাবা বয়স্ক হলে সেবা করুন, ছোট সন্তানকে সময় দেন, স্ত্রীর সঙ্গে কাজে সাহায্য করুন।
একটা মন মতো রুমে কর্ণার তৈরি করে হোম ডেকের করে গাছ,ফুল, চেয়ার, ফ্লোর ম্যাট রেখে সেখানে শান্তির বাতাস নিন,বিশেষ করে বারান্দায়।
এই সময় টা তে বেশি করে ইবাদত /প্রার্থনা করেন, পরকালের বিপদ থেকে মুক্ত হয়ে যান।


একটা বিষয় খেয়াল করবেন, যারা অত্যাধিক জ্ঞানী, পার্থিব জ্ঞান সমৃদ্ধি তার একসময় বিভ্রান্ত হয়ে পড়ে। তারা কিন্তু বংশপরম্পরায় যে ধর্ম সেটা মানতে অস্বীকার করে। তারা ধর্মচ্যুত হয়। তারা আস্তে আস্তে সমাজের বিপরীতে, নীতির উর্ধে চলে।
এমন জ্ঞানের প্রয়োজন নাই যা সত্য চেতনায় না,যেই জ্ঞান দুনিয়া ও পরকালের মুক্তি দিতে পারে না। যেই বই মানুষ কে বিভ্রান্ত করে তার প্রয়োজন নাই। যেই জ্ঞান কাজে লাগে না সেই জ্ঞান অর্জন না করাই উত্তম।
আমার সঙ্গে কিছু মানুষ যুক্ত, যাদের প্রতিদিন দেখি,তাদের চিন্তাধারার যে বিবর্তন তা থেকে আপনি ও উপলব্ধি করতে পারবেন।
সতর্ক হোন।


হোম স্ক্রিনে যেটা ড্যাফাল্টে আছে সেটাই
আর লক স্ক্রিনে প্রতিদিন চেঞ্জ কীি,ভাই বলে এতো পাল্টাই ক্যান,ওরা ভয় পাইয়া যায়। 😄


" বিশ্বাস কর,.... আমি এটা ইচ্ছে করে করি নাই। "🥴
আমার পরিবারের মানুষের সঙ্গে বলি, যাতে বকা কম খাই। একটু দুষ্টামি না করলে তো হয় না। যদিও ভুল কম করার চেষ্টা করি।
নেন, হাসুন, আমাদের কসমেটিক এর কোনো জারই ফেলার নয়।😄


নিজের গতিপ্রকৃতির বিরুদ্ধের কাজ করা মানে নিজের সঙ্গে যুদ্ধ করা। আর এই কাজ প্রতিদিন ই করে সবাই। আমরা একটা গন্ডির মধ্য আবদ্ধ । হয় পারিবারিক বা সামাজিক এবং ধর্মীয়।
এখন আমার নফস বা আত্মার প্রবৃত্তি অনেক নেতিবাচক মনোভাব পোষণ করে, এখন যদি নীতির অনুসরণ করা না হয় তাহলে পৃথিবীতে বিশৃঙ্খলা, ধ্বংস, ফাসাদ সারাবছর লেগে থাকবে। ব্যাক্তিজীবন বা রাষ্ট্রীয়।


এই অপশন বন্ধ করে দিছে মেবি এই বছর।


আমাদের এরকম অবস্থা, আমার পরিবারের ৫ জনই,কোল্ড এলার্জি বা ফ্লু তে সারাবছর ভুগি।এই যে শীত, রাতের অন্ধকার না হতেই শুরু হয় হাঁচি কাশি শ্বাসকষ্ট! খুবই যন্ত্রণা। এটা সাধারণত রিনো ভাইরাস এর আক্রমণ এ হয়। এটি সম্পূর্ণ নিরাময় সম্ভব না।
যেহেতু শীত, সব রোগের প্রকোপ বাড়ে।তাই গরম কাপড়, গরম পানি, ঠান্ডা বাতাস থেকে দূরে থাকুন।ডাক্তারের পরামর্শ নিয়ে ওষুধ সেবন করুন।


লাভ আছে, লাভ আছে। লাভ ছাড়া তো বন্ধুত্ব ও হয় না। আবার কিছু ক্ষেত্রে মা বাপ শ্বশুর শ্বাশুড়ির সেবা ও করে না!!
যেমন বলি, আপনি উপকার পাবেন বইলাই ফ্রেন্ডশিপ করেন, আবার বাবা মা এর সেবা করলে সওয়াব /পূন্যের আশায় ও কেউ কেউ সেবা করে, সবার জন্য প্রযোজ্য নয় ✋🏻
এখন আমি যে,পড়াশোনা বাদ দিয়া আপনাদের উত্তর দেই,এখানে আমার সারথ্য হচ্ছে আমি কিছু পূন্যি পাবো, যদি কবুল হয়। আমার জ্ঞানের বিকাশ ঘটে,
আবার আমার নামডাক এখানে বাড়বে। এই তো জ্ঞান শেয়ারিং।
এখন আমার ওয়েবসাইট বা কোনো অনলাইন প্লাটফর্ম নাই, থাকলে ভিজিটর পাইতাম, কিন্তু যাদের আছে তারা কাজে লাগায়। উপকার হয়।


বিপরীত জেন্ডার এর প্রতি আগ্রহ, মোহ।
রাজনৈতিক /বৈশ্বিক নিউজ এর প্রতি (যেমন আমার ছোট ভাই)।
কোরা তে উত্তর দেওয়া। (যেমন আমি)
সোশ্যাল মিডিয়া তে মেসেজিং /চ্যাট করে সময় কাটানো।
অহেতুক ফোনে এপ্লিকেশন ইনিস্টল করা। (আমি)
অযথা মোবাইল টিপা,ধরা।
ফেসবুকে অযথা পোস্ট করা এবং স্টোরি এড করা.।
…
..…


অবশ্যই করা হয়, যেমন আমি মাঝে মাঝে করি।তবে ইচ্ছাকৃত ভাবে না। হয়তো ইন্টারনেট এ ভুল থাকলে সেটা ফলো করলে বা আংশিক জানা বিষয় ভুল লেখা হয়। তবে সবাই সত্য দেওয়ার চেষ্টা করে।


নিজের মৃত্যুর দোয়া
অন্যের ক্ষতি হোক, এমন দোয়া।
ধ্বংস হোক, লানত পড়া, গজব পড়তে দোয়া করা।
কোনো হারাম/পাপের কাজে সফল হতে পারে এমন কোনো দোয়া।
……..


মেডিটেশন করেন, বেশি প্রার্থনা করেন, জ্ঞানের পরিধি বাড়ান।
পরিস্থিতি বুঝতে চেষ্টা করেন।
নিজের মেধা দিয়ে বিচার না করে সমগ্র পরিবেশের মতামত গুরুত্বপূর্ণ দেন।
যুক্তি তর্ক একতরফা না করে সবার কথা জানুন,এরপর কথা বলুন।
মুখের বুলি আর কলমের কালি একবার বের হলে আর ফিরে না।
এক্সট্রা -


ষ্মার্ট ফোন বাদ দিয়ে বাটন মোবাইল ইউজ করেন।
স্মার্ট ফোনের সিম খুলে ফেলেন অথবা ইন্টারনেট কানেকশন না হওয়ার ব্যবস্থা করেন।
সোশ্যাল মিডিয়া তে সময় সেট করে ঢুকেন,তাও প্রয়োজনীয় বিষয়গুলো দেখতে।
আর গৌল/লক্ষ্য ফিক্সড করে কাজ /পড়তে চেষ্টা করেন।
বাংলাদেশের মেধাবী দের অর্ধেক বিদেশে যায় অর্ধেক অল্প বয়সে কবরে যায়, হয় আত্মহত্যা বদ খুন/গুম!


আপনার পকেটে টাকা নাই, কাগজের বৈধ টুকরা নাই আপনার মূল্য গাছের পাতা থেকে ও কম। টাকা মনে হয় মানুষের মেরুদণ্ড, যার আছে সমাজে সে সোজা হয়ে চলে। যার নাই সে গুটায়ে পড়ে জীবন সংগ্রাম আমৃত্যু চালায় যান।


হয় জ্ঞানের অভাব নয় দক্ষতা কম, অথবা আত্ম সকোচ বেশি!
এই ৩ টা থেকে ধাপে ধাপে নিজেকে ইম্প্রুভ করেন, এমনেই ভিতরের শক্তি বিকশিত হয়ে মানুষের কাজে লাগবে।


অনেকক্ষণ খুঁজলাম গ্যালারিতে, কোনো বৃষ্টি পড়ার ছবি নাই।
একটু হাসুন 😄


মুসলমানদের জন্য সর্বোত্তম ইবাদত সালাহ । ঈমানের পরে দায়িত্ব এবং পালনীয় দৃষ্টান্ত হচ্ছে সালাত। আর আপনার ঈমানের বহিঃপ্রকাশ হচ্ছে সালাত। আনুগত্য প্রকাশ, শিঃর বলত করা, হুকুম পালন করতে প্রতিদিন যেই ৫ সময় নামাজ নির্দিষ্ট করা হয়েছে তা আদায় করা প্রত্যেক মুসলমানদের উপর ফরজ /আবশ্যক।
আপনার প্রতিদিন এর দায়িত্ব পালন এ ইবাদত সালাত।আর হাশরের দিনে প্রথম নামাজের হিসাব নেওয়া হবে।যে ইচ্ছাকৃত ভাবে সালাত ছেড়ে দেয় সে কাফিরের পর্যায় পড়ে। আর এতে কবিরা গুনাহ হয়।অন্তকাল এর জন্য আগুনে জ্বলবে।


কোরায় তো শুধু সেল্ফি ড্রাইভ নিয়ে প্রশ্ন হয় না, বিজ্ঞান থেকে ধর্ম, যৌনতা থেকে বিশ্ব রাজনীতি সবই তো পাচ্ছেন করায়।
এখন যদি বাড়তি তথ্য, এক্সপেরিয়েন্স লাগে, নির্দেশনা লাগে তাহলে কোরা তে জিজ্ঞেস করেন। প্রশ্ন করেন, উত্তর দেন, উপকার করেন,জ্ঞান বিস্তৃত করেন।,🤍


পুঁথিগত বিদ্যা পরহস্তে ধন,নহে বিদ্যা নহে ধন হলে প্রয়োজন... প্রবাদবাক্য, ভাবসম্পসারণ ষ্কুল লেভেলের পড়া।
পুঁথিগতবিদ্যা দিয়ে আমরা মস্তিষ্ক বোঝাই করতে পারি কিন্তু হাতে কলমে প্রয়োগ না করে একটুকরো কাঠের হিসাব ও করতে পারি না।
আমরা ফুট ইঞ্চি, মিটার জানি। কিন্তু একটা খাট বা চেয়ার বানাতে কাঠের হিসাব করতে পারবো না যা একজন কাঠমিস্ত্রী জানেন। তিনি এসব প্রয়োগ করেন, এটা তার দক্ষতা...


হঠাৎ ব্যথা,এর অনেক কারণ হতে পারে, হয়তো ভেতরে পানি ঢুকছিল, ফাংগাস, ইনফেকশন/প্রদাহ.. এখন ঘরোয়া টোটকা হিসেবে কানে গরম সেক দেওয়া, বড় একটুকরো রসুন গুঁজে রাখা, অথবা বেশি হলে কান গলা ডাক্তার দেখান।


প্রচুর অর্থ থাকলে আমার দিন কাটতো রেস্তোরাঁয়, ফ্রেন্ড দের সঙ্গে আড্ডায়, শপিং সেন্টারে, অনেক সৌখিন জিনিসপত্র কিনে তা দিয়ে ফটোগ্রাফি করে সোশ্যাল মিডিয়া তে আপলোড করে সময় কাটাতাম!!.....
আজ অঢেল অর্থ সম্পদ নাই বলে সারাদিন বাসায় থাকি,পরিবারের সঙ্গে সময় কাটাই,ইবাদতের চেষ্টা করি।উপরের একটা ও করি না, করতে পারি না এবং চাই না, কারণ কারেন্সি যে কাগজী মুদ্রা আমার কাছে নাই।
হয়তো থাকলে আমি ও অন্য মেয়েদের মতো আধুনিক হওয়ার ট্রাই করতাম, অনেক টাকা খরচ করতাম, পাপের রাজ্যে রাজত্ব করতে কাগজী মুদ্রা গুলোই যথেষ্ট!?
অবশ্য সবার ক্ষেত্রে এক নয়,অর্থ থাকা সত্যেও অনেকে নিজেকে সামলে রাখতে পারে, সংযত থাকে।
এই তো….


ভদ্রতা, সহযোগীতা পূর্ণ, মার্জিত, মিশুক....


সময়ের সঠিক ব্যবহার করা। যখনকার কাজ তখনই সেরে ফেলা।
জাতীয় বিশ্ববিদ্যালয়ের পড়াশোনা, খুব একটা গায়ে মাখি নাই। পরীক্ষার মাস খানেক আগেই পরীক্ষার রুটিন দিয়েছিল,তখনই পড়ি নাই মনোযাগ দিয়ে। এখন পরীক্ষার আগের রাতে মাথায় কিছু রাখতে পারছি না।
অথচ আমার কাছে সারাবছর সময় ছিল, কিন্তু সময়ের সঠিক ব্যবহার করি নাই। ফল ভুগতে হবে।
সময়ের কাজ সময়ে করে শেষ করা। কারণ যারা বুদ্ধিমান তারা সময় কে অমূল্য বলে জীবনের সর্ব ক্ষেত্রে ব্যবহার করে।


এতে ব্রেইনের উপর চাপ পড়ে বেশি, মাথা ব্যথা করে, শ্বাসপ্রশ্বাসের সমস্যা হয়।





আত্মীয়তা রক্ষা, রক্তের সম্পর্ক টিকিয়ে রাখা, তাদের সঙ্গে ভালো আচরণ, সহযোগিতা... ইত্যাদি।
প্রতি সপ্তাহে তাদের সবার সঙ্গে যোগাযোগ করবেন, ফোন করবেন, মাঝে মাঝে বাড়িতে যাবেন, অসুস্থ হলে দেখতে যাবেন। মাঝে মাঝে বেড়াতে যাবেন। খানাপিনা কিনে দিবেন, উপহার দিবেন। আর্থিক সাহায্য করবেন,


কারণ হাশরে আপনার বাবার নাম উল্লেখ করে আপনার নাম ধরে ডাকবে। জীবনে নামের একটা প্রভাব পড়বে, ভালো মানুষ হলে দেইখেন একটা ভালো নামের অধিকারী হয়।
ডাক নাম, পুরা নাম,আসল নাম... ইত্যাদি কী?
নাম তো একটাই হওয়ার কথা, আর সবাই একটা নামে চেনার কথা, ডাকার কথা।
একজনের এতো নাম রাখে ক্যান?
মানুষের সুন্দর নাম ধরে ডাকা উচিৎ।
আবূ দারদা (রাঃ) সূত্রে বর্ণিত। তিনি বলেন, রাসূলুল্লাহ সাল্লাল্লাহু আলাইহি ওয়াসাল্লাম বলেছেনঃ কিয়ামাতের দিন তোমাদেরকে, তোমাদের ও তোমাদের পিতাদের নাম ধরে ডাকা হবে। তাই তোমরা তোমাদের সুন্দর নামকরণ করো। [সুনানে আবু দাউদ, হাদীস নং-৪৯৪৮, সুনানে দারিমী, হাদীস নং-২৭৩৬, সহীহ ইবনে হিব্বান, হাদীস নং-৫৮২৭]


প্রেম করা তো সহজ, হাত বাড়াইলে অভাব হয় না। আর আমার ক্ষেত্রে খুব কঠিন নয়। কিন্তু প্রেমের পরিণতি কী হবে? বিয়ে?
এসব অনিশ্চিত বিষয়ে মাথা ঘামান অনেক আগে ছাড়ছি, একসময় একটু বোকাসোকা ছিলাম, তাই মানুষ এর সঙ্গে বেশ বন্ধুত্ব সৃষ্টি হইতো।কিন্তু শেক্সপিয়ার একটা কথা বলছে, - ২ জন বিপরীত জেন্ডার এ কখনো বন্ধুত্ব থাকে না, প্রেমে পরিণতি হয়।
কথা টা সত্য। এবং এসব বিয়ে পর্যন্ত যায় না এবং মাঝখানে অনেক পাপ,অবাধ্যতা থাকে, যা নিকৃষ্ট!


ঔষুধ কোম্পানি, ফার্মাসিউটাকাল লিমিটেড এর এজেন্ট, নিয়োজিত কর্মী। ওনারা ডাক্তারের পরামর্শ, ওষুধের নাম লিখে নিয়ে যায়, আবার সাজেস্ট করে গিফট করে ডাক্তারদের এবং তাদের গ্রোথ চপক করে।.....


সহজ কিস্তি তে ফ্রিজ, ইলেকট্রনিক ডিভাইস কিনুন Walton Showroom থেকে! এরকম এডভারটাইজ দেখায়।
কিস্তি মানে কী? মোট মূল্যের উপর বাড়তি কিছু দিয়ে সময় নিয়ে পরিশোধ করার প্রক্রিয়া। যা গরিব রা কিস্তি বলে, আর ব্যাংক থেকে নিলে ধনীর কোটি টাকা সেটা লোন আর ইন্টারেস্ট ;সুদ.
এখন আমরা সাধারণ জনতা অসহায় হয়ে কিস্তি উঠাই,জিনিস কিনি।সুবিধা আর কি!
কারণ এখন কেউ ধার দেয় না, মুনাফা চায়, আমাদের রক্ত খায়,রক্তে তাদের হাত ভিজায়।


মস্তিষ্কের ব্যয়াম-
হাঁটুন একটু পরপর যদি পড়ালেখা বা কোনো কাজে থাকেন, এতে মস্তিষ্ক থেকে হরমোন রিলিজ হবে।
বাম হাতি হলে ডান হাতে কাজ করুন, ডান হাতি হলে বা হাতে। যেমন ব্রাশ করা ।
ভালো কিছু নিয়ে চিন্তা করেন,বিশ্লেষণী হোন,কোনো কিছুর উপরের পৃষ্ঠা কম দেখুন।
বেশি বই পড়ুন, গোয়েন্দা, থ্রিলার সিরিজ ইত্যাদি দেখুন।
Omega fat, তৈলাক্ত মাছ খান,বাদাম খান, মস্তিষ্ক কে পুষ্টি দেন।
এই তো জানি....


প্রধান ও প্রথম কারণ হাতে থাকা ইলেকট্রনিক ডিভাইস টি।
এই যে আমাদের মানুষ করতে আলাপ মায়ের রক্ত ঘাম হয়ে ঝরে। আর আমরা নিজেদের আমোদ ফুর্তি নিয়ে ব্যস্ত।
এছাড়া ও মর্ডান সায়েন্স এর বদৌলতে, আর মার্ক মামু যা লন্স করে রেখে দিয়েছেন….


সেই প্রথম মায়ের গর্ভে, মায়ের শরীর থেকে পুষ্টি নির্যস নেওয়া শুরু করে দুনিয়ায় আগমনে অক্সিজেন থেকে খাবার প্রথম ই প্রয়োজন।
এরপর লাগে বস্ত্র, থাকার বাসস্থান, এরপর জ্ঞানের উপকরণ, প্রাকৃতিক দান তো আছেই। এরপর একটা লক্ষ্য, এরপর জীবিকা নির্বাহের সংস্থান, এরপর একটা পরিবার গঠন, এরপর বয়স বাড়তে থাকে।
হায়াত ফুরায়, এরপর সাড়ে তিন হাত জমি লাগে। এই তো শেষ..
মাঝখানে অনেক কিছু লাগে, সবকিছু নিজের মতো করে,


আশ্বিন মাসে সাধারণত অল্প বৃষ্টি হতে দেখা যায়, প্রতিবছরই এমন হয়।দূর্গা পূজা এই সকল টা তে হওয়ার কারণে বৃষ্টি হয় মাঝে হয়। প্রাকৃতিক ভাবে এরকম, অন্য করণ নাই, এটা প্রচলিত ধারণা।


"মানুষের দেহের সব অংশ খাওয়া গেলেও একটা অংশ খাওয়া উচিত না, আর তা হলো মানব মস্তিষ্ক"- পুনর্জন্ম ৩ এ এই ধরনের ডায়ালগ আর দৃশ্য দেখে একটু গা গুলিয়ে গেলো। এমনিতেই মানুষ আবার মানুষের মাংস খাবে এটা ভাবতেই ঘৃণা লাগে। কিন্তু স্পেসিফিকভাবে মানুষের মস্তিষ্কে কি সমস্যা?!
ক্যানিবালিজম বহুকাল আগে থেকেই এই পৃথিবীতে চর্চা হয়ে আসছে। তাই ব্যাপারটা কারও কাছে অজানা বা অপরিচিত নয়। আগেকার দিনে অন্ত্যেষ্টিক্রিয়ার সময় রীতিনুযায়ী অনেকে নিজের আপনজন এর দেহ ভক্ষণ করতো। আবার কিছু ক্ষেত্রে দেখা যায়, শত্রুর মাংস ভক্ষণ করতো যাতে তাদের দেহের শক্তি নিজেদের দেহে সঞ্চয় হয়। ইউরোপে বারো শতক থেকে আঠারো শতক পর্যন্ত মানুষের হাড়, রক্ত, চর্বি বাজারে ঔষধ হিসেবে বেচাকেনা হতো।
পাপুয়া নিউগিনির মানুষদের ক্ষেত্রেও এই ধরনের কিছু রিচ্যুয়াল ছিলো- আত্মীয় বা নিকটজনের দেহ ভক্ষণ করার। কিন্তু মাংস ভক্ষণ করার মতো নিরাপদ নয় ব্রেইন ভক্ষণ করা। মানুষের ব্রেইন ভক্ষণ করার ফলে দেখা দেয় কুরু (Kuru) র মতো বিরল রোগ। পাপুয়া নিউগিনির মানুষদের ক্ষেত্রে বিশেষত মহিলাদের ক্ষেত্রে কুরুর মহামারী দেখা দিয়েছিলো। ১৯৫০ এর সময়ে মহিলাদের মৃত্যুর জন্য এই কুরু প্রধানত দায়ী ছিলো। প্রথম দিকে মোট মৃত্যুর ২% ই ছিলো কুরু-র প্রভাবে। এটা মূলত মহিলা এবং শিশুদের বেশি আক্রমণ করেছিলো। লিঙ্গভেদে এই বৈষম্যের কিছু কারণ রয়েছে। প্রথমত সেই এলাকার পুরুষদের ধারণা ছিলো হয়তো মানুষের মাংস খাওয়ার ফলে হয়ত তারা দুর্বল হয়ে পড়বে। তাই মহিলা ও শিশুরা মৃতদেহ ভক্ষণ করতো। আবার মৃতদেহ ধোয়া মোছার কাজেও নারীরা থাকতো, সেইখানেই ক্ষত থেকে ইনফেকশন হওয়ার চান্স থেকে যায়।
কুরু (Kuru)-মারাত্মক ট্রান্সমিসিবল স্পঞ্জিফর্ম এনসেফালোপ্যাথি (TSE), যা মস্তিষ্কের অবক্ষয়জনিত বিরল ব্যাধি বা প্রিয়ন রোগ। এটারই আরো একটি ধরন হলো বোভাইন স্পঞ্জিফর্ম এনসেফালোপ্যাথি (BSE), যা "ম্যাড কাউ" ডিজিজ নামে পরিচিত। TSE মূলত আক্রমণ করে মানুষের ব্রেইনের সেরিবেলাম এ- যেই অংশ আমাদের শরীরের অনুভুতি ও ব্যালেন্স রক্ষার কাজ করে। প্রিয়ন ডিজিজ মস্তিষ্কে অস্বাভাবিক গ্লাইকোপ্রোটিন জমা করতে থাকে- যাকে বলা হয় প্রিয়ন প্রোটিন(PrP).
প্রিয়ন প্রোটিন ন্যাচারালি নার্ভাস সিস্টেমে তৈরি হয়। আমাদের দেহ ফাংশনে প্রিয়ন প্রোটিনের কী ভুমিকা তা আজও সায়েন্টিস্টরা বের করতে পারেনি। কিন্তু এটা যে আলঝেইমার সহ বিভিন্ন রোগের ক্ষেত্রে গুরুত্বপূর্ণ ভূমিকা পালন করে। অন্যান্য রোগগুলোর মতো কুরুর ক্ষেত্রে কোনো ভাইরাস, ব্যাক্টেরিয়া কাজ করছে না, বরং এর পিছনে রয়েছে এই প্রিয়ন এর কারসাজি। প্রিয়ন প্রোটিন হলো নির্জীব, অকার্যকর প্রোটিন যা মস্তিষ্কে সংখ্যাবৃদ্ধি করে এবং ক্লম্প তৈরি করে, মস্তিষ্কের স্বাভাবিক প্রক্রিয়াকে বাধাগ্রস্ত করে।Creutzfeldt-Jakob, Gerstmann-Sträussler-Scheinker ডিজিজ এগুলোও প্রিয়ন প্রোটিন দ্বারা সৃষ্ট আরেক ধরনের ডিজেনারেটিভ ডিজিজ। এই স্পঞ্জিফর্ম রোগগুলির ক্ষেত্রে দেখা যায়, মস্তিষ্কে স্পঞ্জ এর মতো হোল ব্যাপকভাবে তৈরি হতে থাকে।
কুরুর ক্ষেত্রে দীর্ঘ ইনকিউবেশন পিরিয়ড দেখা দেয় যেখানে লক্ষণ প্রকাশ পায় না৷এই উপসর্গহীন সময়কাল সাধারণত ৫-২০ বছর পর্যন্ত স্থায়ী হয়, কিছু কিছু ক্ষেত্রে ৫০ বছরও অতিক্রম করে।
উপসর্গ প্রকাশের ক্ষেত্রে তিনটি স্টেজ দেখা যায়।
অ্যাম্বুলেন্ট স্টেজঃ
১. মাথাব্যথা
২. জয়েন্ট পেইন
৩. কাপুনি
৪. ভারসাম্যহীনতা
৫. কথা বলার ক্ষমতা হ্রাস
৬. পেশিতে নিয়ন্ত্রণ রাখতে না পারা
সেডেন্টারি স্টেজঃ
১. সাপোর্ট ছাড়া হাঁটতে অক্ষম
২.মাংসপেশিতে অনুভুতি না থাকা
৩. তীব্র কাঁপুনি
৪. মানসিক অস্থিরতা,
টার্মিনাল স্টেজঃ
১. কথা বলতে অক্ষমতা
২. কোনো কিছু খেতে অক্ষম হওয়া
৩. আশেপাশের পরিবেশে প্রতিক্রিয়া করতে না পারা
৪. পুজ, নেক্রোসিস সহ আলসারেশন, টিস্যু ডেথ।
সাধারণত, আক্রান্ত ব্যক্তি প্রথম টার্মিনাল পর্যায়ের লক্ষণ দেখা দেওয়ার 3 মাস থেকে 2 বছরের মধ্যে মারা যায়।
কুরু হলে ট্রিটমেন্ট কী?
অত্যন্ত সুখকর খবর এই যে কুরু-র নির্দিষ্ট কোনো ট্রিটমেন্ট নেই। কুরু রোগের ক্ষেত্রে দায়ী যে প্রিয়ন- তা সহজে ধ্বংসও করা যায় না। প্রিয়নযুক্ত ব্রেইন ফরমালডিহাইড বছরের পর বছর রাখার পরও তা সংক্রামক থাকে।
কুরু-র নির্দিষ্ট কোনো ট্রিটমেন্ট নেই। এবং বিভিন্ন দেশের সরকার বহু আগেই এই ক্যানিবালিজম চর্চায় নিরুৎসাহিত করে যাচ্ছেন। বর্তমান সময়ে কুরু-র কোনো রোগী নেই বলেই ধারণা করা হচ্ছে। এবং গবেষকদের মতে ২০০৫ সালে কুরুর সর্বশেষ রোগী মারা যায়।
লেখায়- মিথিলা ফারজানা মেলোডি। Science Bee, Facebook group.


রেলগেটে কুকুরের নিয়ম মানার ছবি ভাইরাল—
নাটোরে একটি কুকুরের নিয়ম মানার কয়েকটি ছবি সামাজিক যোগাযোগ মাধ্যমে ভাইরাল হয়েছে। সোমবার (৩ অক্টোবর) বিকেল ৩টা ৪৭ মিনিটে শহরের স্টেশন এলাকার রেলগেট থেকে ছবিটি তোলা হয়।
প্রত্যক্ষদর্শী নূরুল ইসলাম নূরু জানান, নাটোর রেলওয়ে স্টেশন প্লাটফর্মে রাজশাহী থেকে এসে থামে উত্তরা ট্রেন। এরপর প্লাটফর্মে দাঁড়িয়ে থাকা ঢাকাগামী অপর একটি ট্রেন রেলস্টেশন ছেড়ে যাবার অপেক্ষায় থাকে। এই কারণে প্রায় ১০ মিনিট রেলগেট বন্ধ থাকে। এই সময় আইন মেনে লোকজনের সাথে চুপচাপ দাঁড়িয়ে থাকে একটি কুকুর। কুকুরটিকে এভাবে নিয়ম মানতে দেখে তিনি বেশ কয়েকটি ছবি তোলেন। ট্রেন রেলগেট অতিক্রম করার পর গেটম্যান বার তুলে দিলে কুকুরটি বাম দিক দিয়ে রেল লাইন পার হয়ে চলে যায়।
নূরুল ইসলাম নিজের ফেসবুক আইডিতে ওই ছবি পোস্ট করে ক্যাপশনে লিখেছেন, আজকে দেখলাম প্রায় ১০ মিনিট সময় নাটোর রেল ক্রসিং বন্ধ থাকায় একটি কুকুর আইন মেনে দাঁড়িয়ে আছে, ট্রেন পার হওয়ার পর নিজ গতিতে চলে গেল, যা আমরা মানতে পারি না। এরপর থেকেই নিয়ম মানার জন্য কুকুরটি সামাজিক যোগাযোগ মাধ্যম ব্যবহারকারীদের প্রশংসায় ভাসছেন।
সংগ্রহ লেখা।





উত্তর দেওয়া হইছে, আর দিলাম না..
earki. এর পেজ থেকে, যদিও এটা তুমুল আলোচনায় ছিল -


এটা মানসিক রোগ ও হতে পারে, অতিরিক্ত চিন্তা, উদ্বিগ্নতা, ওভার থিংক মাত্রাতিরিক্ত হলে অবশ্যই ডাক্তার দেখান।
এছাড়া মেডিটেশন, ইয়োগা, মাইন্ড ফুলনেস ট্রাই করেন। সবচেয়ে ভালো হয় পছন্দের কাজগুলো করা, নিজেকে গুছায় রাখা, ব্যস্ত থাকা।
এক্সট্রা


কোরা তে পারসোনাল আলাপচারিতা করে লাভ নাই, কারণ এখানে সোশ্যাল মিডিয়ার মতো কথা বলার জন্য বানায় নাই, যা বলতে চান,জ্ঞান আহরোণ বিতরণ করতে চান সব কোরা ফিডে,প্রশ্নের উত্তর বা পোস্ট করে জানায় দেন।
ব্যাক্তিগত কেউ যোগাযোগ করতে চাইলে নিজস্ব ব্যাপার,আলোচনা হবে প্রশ্ন উত্তর এ,কমেন্টে…
নেন, হাসুন, আর জ্ঞান অর্জন করেন।


২ টাই Compound Noun(Noun+Noun). Traffic Jam = যানজট, Fruit Jam= ফলের জেলি। প্রথম শব্দ অনুযায়ী অর্থ নির্ধারণ করা হয়। তাই আলাদা অর্থ বহন করে ক্ষেত্র বিশেষে।


পরিস্থিতি বিকট,, বড় করে না দেখা।
বেশি বেশি কথা বলার প্রেকটিস করা।
জড়তা আড়ষ্টতা থেকে, নিজের কমফোর্ট জোন থেকে বের হওয়ার জন্য মানুষের সাথে মিশতে পারা।
আপনি আপনার মতো, আত্মবিশ্বাস, প্রত্যোয়ী হওয়া।
…..


ক্ষতি হবে না, উল্টো আরো ভালো,এটা ঘুমের আদর্শ সময় । তবে ৬ ঘন্টা ঘুমানো আদর্শ সময়, তাই তো ইসলামের দৃষ্টিতে এশার পড়ে দেরি না করে তাড়াতাড়ি শুইয়ে পড়তে বলেছে, যাতে রাতের সালাত ও ফজর পড়তে পারে।


সকালে ফজর নামাজ পড়ে, এরপর ৩০ মিনিটের মতো কুরআনের যে আয়াত, সূরা মুখস্থ করতে চান, আল্লাহর কাছে সাহায্য চেয়ে মনোযোগ দিয়ে শুরু করবেন। এছাড়াও রাতেও পড়তে পারেন।


এটা আপনার পড়ার গতির উপর নির্ভর করে। আপনি যদি প্রতিদিন ১ পারা তিলাওয়াত করতে পারেন তবে ১ মাসে শেষ। আর যদি কিছু অংশ কম বেশি হয় তবে কম বেশি দিন লাগবে।
কিন্তু শুধু কুরআন তিলাওয়াতের জন্য নয়,শুধু খতমের সংখ্যা বাড়ানো নয়। অবশ্যই এর অনুবাদ, ব্যাখ্যা জানতে চেষ্টা করুন সাথে সাথে।


বেসিক গ্রামার, তো জানা আবশ্যক। আর না হয় আপনি ভোকাবুলারি জানেন কিন্তু সঠিক ভাবে প্রয়োগ করতে না পারলে তো বাক্য সম্পন্ন হবে না। এডভান্স লেভেলের না জানুন Parts of speech, phrase appropriate verb preposition ইত্যাদি ধারণা রাখুন। তাহলে স্পিচ বুঝতে সহজ হবে।


মুসলমান হলে সালাম দিবেন, একটু উষ্ণ অভ্যর্থনা প্রকাশ করবেন পারলে হাসবেন। মারহাম গায়েরেমারহাাম অবশ্যই মানবেন। কেমন আছেন? কোথায় যাচ্ছে?... কোনো বিশেষ সময় যদি তার হয় যেমন পরীক্ষা কেমন চলে? ইত্যাদি জিজ্ঞেস করবেন।
তবে রাস্তার মাঝখানে দাড়িয়ে থাকবেন না,বা উচ্চ স্বরে কথা বলবেন না, হাসবেন না এবং পারসোনাল আলাপচারিতা করবেন না।


তেমন কোনো লাভ নাই, সময়ের অপচয়! তবে দিলে কিছু মানুষের উপকার, জ্ঞানের প্রসার... অনেক কিছু.


প্রশ্ন করেছেন করিম রুবায়েত( মেনশন করা গেলো না) , ২০২০ থেকে ওনাকে চিনি, আজ আবার ২০২২ এ প্রশ্নের অনুরোধ।
হা আছে, অতিরিক্ত গুরুত্বপূর্ণ না লাগলে, কাজে না আসলে, আপ্লূত করতে না পারলে আপভোট দেই না, যেগুলো দেই মোটামুটি ভালো করে যাচাই করি,পড়ি।


আল্লাহ আপনার উপর রহম করুক। পুরা ১২ ঘন্টা ডিউটির পরে একটু রিলেক্সেশন দরকার,এই সময় এ ভালো কোনো বই, যেটা আপনার আত্মা কে উন্নত করবে এরকম বই পড়েন, পরিবারকে সময় দেন,শখের বাগান -বারান্দায় থাকলে সেখানে বসে থাকতে পারেন সঙ্গে কিছু নসিহা ইউটিউব থেকে শুনবেন, এছাড়া পরকালের কাজ করবেন, বিশ্রাম করবেন।...


.দিনের বেলা সূর্যের আলোতে গাছের পাতা সবুজ দেখায়। নিশ্চয়ই জানো যে সূর্যের আলোতে রংধনুর সাতটি রঙই থাকে। ফলে গাছের সবুজ পাতা বাকি সবগুলো আলোই শোষণ করে নেয় শুধুমাত্র সবুজ রং ছাড়া। কিন্তু লাল আলোতে গাছের সবুজ পাতার রং দেখায় কালো রঙের। কেন? ঐ যে বললাম, সবুজ পাতা সবুজ রং বাদে অন্য সব আলোই শোষণ করে নেয়। তাই লাল আলোও শোষণ করে নেয়। ফলে কোন আলোই পাতা থেকে প্রতিফলিত হয় না এবং একারণেই লাল আলোতে গাছের সবুজ পাতা কালো দেখায়।
সংগ্রহ।


যেমন প্রশ্ন তেমন উত্তর!


ওনার কাছে ফোন থাকলেও সিম নাই সৌদির,সঙ্গে আবার রিয়াল ও হয়তো নাই যে রিচার্জ করবে, আর যার মাধ্যমে গেছে, যেই মালিকানা বা যে ভিসা বের করছে তার সঙ্গে যোগাযোগ করেন, দুশ্চিন্তা হওয়ার কথা। একটু ধৈর্য ধরুন।


লিখেছেন সাবেক ইডেন ছাত্রী বোন শাকেরা আরজু ...
|| ইডেন লাইফ কষ্টের||
ইডেন নিয়ে মুখ খুললে শেষ হবে না। কিসের লেখাপড়া? সতিত্ব নিয়ে বেঁচে থাকাই দায়। শুধু ইডেন নয়; মেয়েরা এখন কোনো ভার্সিটিতেই নিরাপদ নয়। সুন্দরী হলে তো বর্গা ফ্রী। হল তো হল নয়; যেন পতিতালয়। জীবনে বহু বান্ধবীর কাছ থেকে শুনেছি তাদের সতিত্ব হারানোর হৃদয় বিদারক কাহিনী। অনেক মেয়ে ওপেন মুখ না খুললেও, বান্ধবীদের কাছে বলে। আমার ইডেন লাইফ কেটে গেছে। প্রতিদিন দুরাকাত নামাজ পড়ে সৃষ্টিকর্তার কাছে প্রার্থনা করতাম যেন, শকুনদের চোখে না পড়ি। আল্লাহ পাক দোয়া কবুল করেছেন। আমাদের ম্যাচ মেম্বাররা সবাই ছিলাম নামাজি। ইডেন লাইফের এক্সপেরিয়েন্স আছে অনেক। অনেক সময় দেখতাম, চোখের সামনেই এক বান্ধবী কে ডেকে নিয়ে গেছে, একটু কান দিলে শুনতাম তার কষ্টের গোঙানির শব্দ। পাশের ম্যাচে ঢুকতেই দেখিছি বহু কিছু। কিছুই করার নেই, ছিলো না। নিজেকে সেভ রাখতে পারাই যে বড়ো বিষয়। পাশের রুমের এক বোন গেছে তিনদিন আগে। কয়েকজন পৌরুষ ষাঁড় নিজেদের কাম বাসনা পূরণ করে ছেড়ে দিয়েছে। অগত্য হলে এসে কাঁদলো। শুনলাম, শান্তনা দিলাম, যাওয়ার আগেই তো ভাবতে পারতে। এইগুলা তো রুটিন হিসেবে চলে। অনেক মেয়ে ভিভিআইপি হোস্টেলে নম্বর দিয়ে আসে। ইডেনের ছাত্রীদের ডিএনএ টেস্ট করলে অনেক মেয়ের ব্লাডে জীবাণু পাওয়া যাবে। হল গুলোতে সতিত্ব ঠিক রেখে থাকা ইম্পসিবল। ইডেন নয় ; বান্ধবীরা যারা অন্যান্য কলেজ-ভার্সিটিতে পড়ে খবর নিয়েছি, ফিজিক্যালি যন্ত্রণা আছেই। ভোগের রাজ্যে সবাই পাহারাদার। সবই চলে নিয়মিত, বাড়িতে যায় ভদ্র সেজে। এভারেজ ছেলেরা দায়ী নয়; কিছু মেয়েও আছে দুশ্চরিত্রের। ওরা যতো পুরুষাঙ্গ দেখেছে, জীবনে এতো কাঁচা মরিচও দেখে নাই। অনেক মেয়ে নিজ থেকেই ছেলে পটায়, নাইট কাটে নিজ খরচে। আজীমপুর, বকশীবাজারে ম্যাচ নেয় কয়েকজন মিলে। এই তো ম্যাচ নয়; সেক্স পাওয়ার কম্পিটিশন হাউস। এই ম্যাচেই কুমারিত্ব শেষ। সব হারিয়ে বাড়িতে যায় বউ হয়ে ঢাকায় ফিরে।
""আমাদের দেশে শিক্ষা ব্যবস্থা খারাপ কিন্তু এতটা খারাপ আগে জানতাম না।মেয়েদেরকে সতিত্ব হারাতে ভার্সিটির হলে না রেখে বিয়ে দেয়া এখন উত্তম কাজ।তার স্বামীকে কুমারিত্ব উপহার দিতে পারবে।দেশে যদি বিচার ব্যবস্থা অচল না থাকতো আজ সব ক্যাম্পাস হতো শিক্ষার পরিবেশ।সব ক্যাম্পাসে এখন Rag নামক টর্চার বেরেই চলছে।
এই রকম সমাজে পড়াশোনা বিলাশিতার মত।হলে থেকে পড়াশোনা করার চেয়ে, রাস্তায় নেমে দেশের আইন,বিচার ব্যবস্থা পাল্টান জুরুরি।
ছবি ও তথ্য সংগৃহীত


ইউটিউবে ফ্রি তে আছে — Tanvir Academy, MS School
এছাড়াও যদি ট্রেইনিং সেন্টার এ করেন তবে ৩-৪ হাজার টাকা 3 মাস ও সার্টিফিকেট পেতে পারেন। যেমনটা ইচ্ছা। কিন্তু প্রতিদিন প্রেকটিস করতে হবে।


এডমিশন টেস্ট এ কোনো শর্ট সিলেবাস হয় না, কোনো ভর্তি পরীক্ষা মানে বেসিক নলেজ যা দীর্ঘ বছর ধরে শিখে আসে। এখন বাংলাদেশের ইতিহাস, বিষয়াবলী, জিকে,বেসিক ম্যাথ বাংলা ব্যকরণ,ইংরেজি গ্রামার ইত্যাদি পড়বেন, কিছু প্রশ্ন ব্যাংক কিনে ধারণা নিন গতবছর গুলো তে কেমন প্যাটার্নের প্রশ্ন আসছে।


মৃত্যুর আশায়, মৃত্যু আসে না তাই আমরা জীবিত!


ইসরায়েলি বাসিন্দা, মানে সে ইহুদি। জন্মগত ভাবে ছাড়া কেউ চাইলে অন্য ধর্ম থেকে ইহুদি হতে পারে না। ইহুদিরা মুসলমানদের চির শত্রু, তারা মুসলমানদের উপর বিদ্বেষের কারণে যে অন্যায় অত্যাচার করে এতে করে তাদের প্রতি ঘৃণা, ধিক্কার ছাড়া কিছু আসে না।
যাইহোক তার প্রতি কিছু করার নাই, যদি ও নিরাপত্তা ব্যবস্থায় থাকুক এটাই কাম্য, তবে মনে মনে তাকে সর্বোচ্চ ঘৃণা পোষণ করবো
ফিলিস্তিন
হামাস বাহিনী
মসজিদুল আকসা, ফিলিস্তিন হলো মুসলিমদের প্রথম কিবলা। যার দিকে মুখ করে রাসুলুল্লাহ (সা.) ও সাহাবিরা ১০ বছর নামাজ আদায় করেছেন। মহান আল্লাহ বলেন, ‘তুমি যেখান থেকে বাহির হওনা কেন মসজিদুল হারামের দিকে মুখ ফিরাও এবং তোমরা যেখানেই থাকো না কেন ওর দিকে মুখ ফিরাবে।’
( সুরা বাকারা, আয়াত-১৫০)


জ্বি, মোবাইল ফোন আমাদের টার্গেট থেকে দূরে রাখছে, আমাদের ব্রেইন খাচ্ছে সময় খাচ্ছে সঙ্গে ভবিষ্যৎ ও।ফোন এডিকশান কমাতে পারলে সব ঠিক মতো করতে সক্ষম হবেন।


জ্বি, এই অধ্যায়গুলো জটিল এবং সবাই বুঝতে পারে না, আর (interrogation Differentiation,) যোগজীকরণ- অন্তরীকরণ এসব এর বেসিক ক্লিয়ার না থাকলে ফিজিক্স এসে সমস্যায় পড়বেন, মূলত হায়ার ম্যাথে ২ টা অধ্যায়,একটু সময় দিয়ে করে ফেলেন,ইউটিউবে অন্যরকম পাঠশালা বা ১০ মিনিট স্কুল থেকে...


জাদু পারি না, একটা ট্রিকস দেই-


টিউশন অনেক গুলো করলে হয়তো কভার দেওয়া যায় যদি আবার শহরের মধ্যে হয়। এছাড়া বেসরকারি বিভিন্ন ছোট সংস্থা তে চাকরির চেষ্টা করতে পারেন। আর টাকা থাকলে একটা কম্পিউটার আর ভালো স্কিল ডেভেলপমেন্ট করে ফ্রিল্যান্সিং এ আসতে পারেন যদিও এটা সময় ও ধৈর্য সাপেক্ষ। এছাড়া জব প্রিপারেশন তো নিবেন।


৮ ম শ্রেণিতে গণিত ভীতি কাজ করতো,পারি না এমন মনে হইতো। ৯-১০ তীব্র আগ্রহ নিয়া রেগুলার জেনারেল ম্যাথ সলভ করতাম, ৩০ টা এমসিকিউ তে ২৯ পাওয়ার যোগ্যতা রাখছি। ২ টা টেস্ট পেপারের হাজার খানেক কোশ্চেন সলভ করছি। আমার বন্ধু রা ১০০ তে ১০০ বোর্ড পরীক্ষায় পাইছে....
আপনি বইয়ের প্রথম পৃষ্ঠা থেকে উদাহরণ, সূত্র সহ পড়েন। সূত্র আলাদা নোট করেন এবং অনুশীলনির প্রশ্ন গুলো বুঝে বুঝে সলভ করেন নিজে নিজে।এরপর সাপ্লিমেন্ট, গাইড, প্রশ্ন ব্যাংক তো আছে, টেস্ট পেপার ইত্যাদি সলভ করতে পারেন।
বেসিক কনসেপ্ট ক্লিয়ার রাখেন সঙ্গে গণিতের প্রতি ভালোবাসা, আশা করা যায় পারবেন, আর জ্যামিতি গুলো কোণ,বাহু, নাম ইত্যাদি আগে বেসিক শিখুন, ইউটিউবেে ও আছে।
এই তো শেষ...
ছবি ঃ অন্যরকম পাঠশালা পড়ানো যার কারণে বাংলাদেশের লাখো শিক্ষার্থীরা বিনামূল্যে পদার্থ বিজ্ঞান এর প্রতি আগ্রহ, এবং বুঝতে পারছে,আমি নিজেও অনেক দেখছি, প্রায় সবগুলো সাথে নোট,এখন আছে এই চ্যানেলের সব পড়া। এখন তিনি Intel থেকে ডাক পাইছে, অভিনন্দন বুয়েটের ছাত্র...


কারো জীবন অতিষ্ঠ করতে একদল সমালোচক ই যথেষ্ট। আর সে যদি হয় প্রতিবেশী তাহলে তো কথাই নাই!
প্রতিবেশী রা যদি বন্ধু পরায়ণ না হয় তাহলে মানুষের ভোগান্তির শেষ থাকে না, এখন হারামখোর হলে তাদের কে স্পষ্ট ভাষায় বলবেন। এবং তারা না মানলে আপনার কিছু আসে যায় না। আর তাদের দেওয়া কিছু নিবেন না।
আর ঝগড়াটে হলে যতটা সম্ভব এড়িয়ে যাবেন, কিছু আদানপ্রদান হতে বিরত থাকবেন। এবং তাদের অপছন্দনীয় জিনিস কম করবেন, নিজের এড়িয়ায় নিজের প্রভাব।
সমালোচনার মুখে পড়লে আরো ভালো হতে পারবেন, কারণ নিন্দুক সবসময় কল্যান করে। যদি বাড়াবাড়ি পর্যায়ে চলে যায় তবে কিছু মাতব্বর নিয়ে সুরাহা করতে পারেন। এছাড়া উপায় জানা নাই বা সম্ভব হলে দূরে শিফট করতে পারেন।


সবচেয়ে বেশি পুতুল নিয়া খেলতম, এটা বেশি মনে হয় সবসময়, কিন্তু পুতুল খেলায় নিষিদ্ধতা নাই জানতাম না মেয়েদের বাল্যকালে। তাই আগে আফসোস করতাম যে আমি হয়তো নিগৃহীত কাজে সময় পার করতাম। এছাড়া অন্য তেমন স্মৃতি নাই কারণ সাহিত্য রসকষহীন মানুষ!
ছবি সংগ্রহ।


☞ চোখ উঠা কিংবা কনজাংটিভাইটিস হলে হলে করণীয় কি?
সম্প্রতি চোখ উঠা বা কনজাংটিবাটিস বা পিঙ্কআই রোগের প্রাদুর্ভাব লক্ষ্য করা যাচ্ছে, এতে অনেকেই শঙ্কিত হচ্ছেন!
☞ কিভাবে ছড়ায় ?
- এটা একটা অত্যন্ত ছোঁয়াচে রোগ, রোগীর সংস্পর্শে এলে বা ব্যবহারিত জিনিসপত্র, কাপড়, টাওয়াল ,টিস্যু, ইত্যাদি শেয়ার করলে, এমনকি চোখের কাছাকাছি এসে আক্রান্ত রোগীর চোখের দিকে সুস্থ ব্যক্তি তাকালেও এ রোগ হয়ে যেতে পারে।
☞ রোগের লক্ষণ
- প্রথমে একটা চোখ আক্রান্ত হলেও বেশিরভাগ ক্ষেত্রেই পরবর্তীতে দ্বিতীয় চোখটিও আক্রান্ত হয়।
শুরুতে চোখে ময়লা পরার অনুভূতি, চোখ খচখচ করা, চোখ গোলাপি বা লাল হতে পারে ,
চোখ ফুলে যেতে পারে, চোখে প্রচণ্ড রকম অস্বস্তি লাগতে পারে, ব্যাথা হতে পারে, ঝাপসা দেখা ,চোখ দিয়ে অনবরত পানি ঝরতে পারে এমনকি পুঁজও বের হতে পারে!
☞ রোগ হলে কি করবো ?
- কোন আতঙ্কের দরকার নেই, বেশিরভাগ ক্ষেত্রে এটা ভাইরাস জনিত রোগ এবং পাঁচ থেকে সাত দিনের মধ্যে সম্পূর্ণ নিরাময় হয়ে যায়।
অহেতুক আক্রান্ত চোখ ঘষা মজা করবেন না।
চোখকে বিশ্রাম দিন,
চোখের কাজ যেমন পড়ালেখা, টিভি, মোবাইল ব্যবহার সীমিত করবেন।
নিজের এবং অন্যের চোখ ঝুঁকিমুক্ত রাখতে চোখে কালো সানগ্লাস ব্যবহার করবেন।
বেশি ব্যাথা হলে কুসুম গরম ভাব ব্যবহার করা যেতে পারে, সাথে প্যারাসিটামল বা নাপা জাতীয় ওষুধ খাওয়া যেতে পারে এবং চুলকালে এন্টিহিস্টামিন (যেমন - এলাট্রল, এলসেট) দিনে একবার করে খাওয়া যেতে পারে ।
বেশিরভাগ ক্ষেত্রে কোন এন্টিবায়োটি ড্রপ বা মলমের প্রয়োজন পড়ে না । তবে ব্যাকটেরিয়া জনিত ক্ষেত্রে বা ঝুঁকিপূর্ণ রোগীর ক্ষেত্রে এন্টিবায়োটিক ড্রপ (ক্লোরামফেনিকল) বা মলম ব্যবহার করতে হয়।
☞ কখন ডাক্তারের শরণাপন্ন হবেন?
- যদি চোখ দিয়ে আঠালো পুঁজ বের হয়, সকালবেলা চোখ খুলতে না পারেন, প্রচন্ড মাথা ব্যাথা সাথে জ্বর হলে , চোখে ঝাপসা দেখা গেলে কিংবা এক সপ্তাহের মধ্যে রোগীর কোন উন্নতি না হলে।
লিখাঃ- ডাঃ মুরাদ হোসাইন....
আল্লাহ সবাইকে ক্ষমা করুন....


যারা সত্যিকারের মুমিন মুসলমান তাদের জন্য মৃত্যু বরণীয়, শান্তি, ভয়হীন।


মৃত্যুর সঙ্গা অনেক এ অনেক ভাবে দেয়, দেহে রুহের অবস্থান, আত্মা ইত্যাদি বিজ্ঞানী রা আবিষ্কার করতে চেয়েছে এবং কেন মৃত্যু ঘটে এটার ব্যাখ্যাও খোলসা নয়!
এখন আমাদের সৃষ্টির আগে মৃত্যু কোথায় হবে? কীভাবে হবে? সমাধিত কোথায় হবে? সব লিখিত কিন্তু আমাদের অজানা।
এখন আপনার আমার উচিত সবসময় মৃত্যু কে স্মরণ রাখা, মৃত্যু কখন এসে দাঁড়াবে? কেউ ১ সেকেন্ড আগে ও বলতে পারে না। অথচ আমাদের কোনো খবরই নাই যে আমরা মরবো। পরকাল অনন্ত তার জন্য এখন কাজ করা বুদ্ধিমান এর কাজ,তাই চলুন শুরু করি..
বাংলাদেশের নোয়াখালী তে মেয়ে টা যে মারলো নৃশংস ভাবে, মেয়ের মা বা সে নিজেও জানে না তার মৃত্যু যে এখন ই হবে 😞


আপনি মনে হয় আমার বয়সী এবং একই ডিপার্টমেন্ট এ। যাইহোক জাতীয় বিশ্ববিদ্যালয়ের থেকে পড়ালেখা করলে সবসময় মাথায় থাকে সরকারি চাকরি বা কী হবে ভবিষ্যৎ?
এখন আপনি সিজিপিএ ভালো করেন,এর পাশাপাশি জব প্রিপারেশন, জব সেক্টর এ যেই স্কিল গুলো খুঁজে সেগুলো নিজে নিজে ডেভেলপমেন্ট করেন। আর যদি কম্পিউটার এর প্রতি আকর্ষণ থাকে তবে ফ্রিল্যান্সিং করতে পারেন। এছাড়াও যে কাজ করতে স্বাচ্ছন্দ্যে বোধ করেন সেটা খাতায় লিখে সিলেক্ট নিজেই করেন।


ওয়ালাইকুম আসসালামু, সবাই পাবলিক বিশ্ববিদ্যালয়ের একটা সিটের জন্য জীবন বাজি রাখে,সেখানে আপনি যদি পাবলিক এ চান্স পান তাহলে জাতীয় বিশ্ববিদ্যালয়ের ডিগ্রি তে পড়তে যাবেন কোন যুক্তি তে??


আমরা এমন এক পরিবেশে বাস করি যেখানে বয়স, চাহিদা, প্রয়োজন,ইচ্ছা.. ইত্যাদি দেখা হয় না। ব্যাংক ব্যালেন্স,সোসাইটি, স্ট্যাটাস… ইত্যাদি বেশি ভ্যারি করে।
এখন আপনার যেই অবস্থা, লাখো যুবকের একই অবস্থা, ছেলেদের টেস্টোস্টেরন ইস্র্রোজেন ইত্যাদি হরমোনের রিলিজ বেশি হয় বলে তাদের আচরণ মেয়েদের তুলনায় বেশি আবেগীয়, আকর্ষণীয় হয়। কিন্তু তাদের এই শারীরিক মানসিক চাহিদা সামাজিক ভাবে পূরণের জন্য উপরের শর্তাবলী ফুলফিল করলে তার পরিবার তার বিয়ের কথা মাথায় আনে।
আর আপনার যদি সামর্থ্য থাকে জনাব, তাহলে মা বাবা কে সরাসরি বলেন বা কোনো মাধ্যম দিয়ে বা বেশি বেশি বিয়ের উপকারিতা ফতোয়া বা হুজুরের কাছে নিয়ে যান। আর যদি স্ত্রীর ভরনপোষণ দায়িত্ব না নিতে পারেন তাহলে আগে তা চেষ্টা করুন।
দিনদিন খুব খারাপ হচ্ছে পরিবেশ,আমাদের জন্য ক্ষতিকর,দ্বীন ও দুনিয়ার জন্য।


.


চল তড়িৎ বঅ স্থির তড়িৎ চৌম্বকীয় রিলেটেড সবকিছু বেসিক থেকে জানেন, বর্তনী চিনেন এরপর সূত্র মুখস্থ করেন এবং সঙ্গে প্রেকটিস। আর ইউটিউব এ Fahad Sir,10 minutes school, Onnorokom Phathshala দেখেন বা সার্চ দিলে অনেক ভালো কনটেন্ট পাবেন।


মহাকাশ না,☁ মেঘের টুকরো দিয়ে কিছু চিত্র তৈরি —
সংগ্রহ ছবি।


সকল শিক্ষকের কাছে একটা শর্ট সাজেশন শিক্ষা বোর্ড থেকে দিয়ে দেওয়া হয় এবং সেটা অনুযায়ী তারা ক্লাসে পড়ান। আর বোর্ড পরীক্ষায় কাউকে ফেইল করানো উদ্দেশ্য থাকে না। তবে চাইলে ভালো রেজাল্ট করা যায়। তাই আগের প্রশ্ন কাঠামো জানা থাকলে ভালো প্রিপারেশন নেওয়া যায়, এবং শিক্ষক রা তাই সাজেশন দেয় এবং প্রায় ১০ বছরের প্রশ্ন ঘাটলে ২-৩ টা কমন পড়ে যায়।... এই আর কী!


লোকে কী বলবে?? এই চিন্তা মাথা থেকে বের করে দেন। নিজের সত্তার উপর অটল থাকুন কিন্তু সৎ এবং সত্য পথ নির্ণয় করে পথ চলা শুরু করেন। সব পথ কিন্তু আসল না,তীক্ষ্ণ দৃষ্টি রাখুন।


মুখ দিয়ে ভালোবাসি বলা এক কথা আর ভালোবেসে কাজ করার মহত্ত্ব অনেক। আপনি যাকে ভালোবাসেন তার জন্য কী না করতে পারেন, তাহলে নবী স. কে ভালোবেসে তাঁর সুন্নাহ গুলো আঁকড়ে ধরেন এবং যা করতে মানা করছে, তাঁর ভালোবাসায় ছেড়ে দেন।


বই, এপস,ফ্রি কোর্স... টাকা থাকলে অনেক কোচিং সেন্টার ঢাকার মধ্যে,... খুঁজলে সব পাবেন। আর নিয়মিত অধ্যায়ন, তীব্র আগ্রহ থাকা চাই না হয় সফল হবেন না।


মোটিভেশান হচ্ছে হাওয়া বেলুনের মতো 🎈🎈🎈,খানিক বাদে ফুঁসসস করে হাওয়া চলে যায়। 😅
তাই নিজের লক্ষ্য স্থির করে কাজে নামুন, কারো মোটিভেশান দরকার পড়বে না।


ব্যায়াম করতে পারেন এতে ব্রেইনের রক্তসঞ্চালন বেশি হয়,এবং বেশি বেশি বুদ্ধি দীপক খেলা, সমস্যা সমাধান মিলান। এতে করে ব্রেইনের নিউরন আরো এক্টিভ হবে। নতুন কিছু নিয়ে বিশ্লেষণ করেন। দীর্ঘ ক্ষণ শ্বাস নিতে ছাড়তে পারেন এতে অক্সিজেন বেশি সাপ্লাই পাবে। এবং মেডিটেশন ও রাখতে পারেন। আর বেশি বেশি জ্ঞান বাড়ার দোয়া চান।
সব জ্ঞান কাজে লাগে না ,দুনিয়ার জ্ঞান দুনিয়ার উপর থেকে যায়, তাই উপকারী জ্ঞানের জন্য দোয়া করেন।


অনেক টা ফেসবুকের মতো। এই যে প্রশ্ন করলেন আপনার সমস্যা নিয়ে প্রশ্ন করে উত্তরের অনুরোধ জানাবেন। কোরা তে অভিজ্ঞ লেখক আছেন অনেক, আর অনেক বেসিক থেকে ইউনিক তথ্য জানতে পারবেন।
আবার এর মন্দ দিক,এতে উত্তর এ টাকা নাই, আপনি ও চাইলে ভালো উত্তর লিখে সমাদৃত হতে পারেন। আবার ভুলভাল দিক ও আছে, সতর্ক থাকেন এবং চোখ কান খোলা রেখে চালান। আবার আসক্তি ও হতে পারেন।


শক্ত ফ্লোর বা খালি মেঝেতে নিয়মিত অধিক সালাত আদায়কারীদের দাগ হয়,তবে যুবকদের থেকে বৃদ্ধ দের বেশি দেখা যায়।
একজায়গায় চাপ প্রয়োগ করলে তা ক্ষয় হবে, বা দাগ পড়ে। চাইলে জায়নামাজ, ফ্লোর ম্যাট, কার্পট বিছানো যায়, এতে সমস্যা কিছু কমবে।


তারা বাঘিনী এমনে এমনে হয় নাই, তাদের নিয়ে এতো আলোচনা সমালোচনা, মৌলবাদ, সেকুলার, ধর্মান্ধ.... ইত্যাদি অনেক রকম তথ্য তুলে আনছে কয়েকদিন ধরে।
আপনি যদি তাদের চাকরির ব্যবস্থা করে দেন,তাদের দায়িত্ব নিতে পারেন হয়তো তারা হাফ প্যান্ট পরে আর খেলবে না, নারীদের পুরুষের পোশাকে খেলা শরিয়াহ আইনে পড়ে না, কিন্তু তারা যে পরিস্থিতি থেকে আসছে তারা বাধ্য।
তাদের তো অনেক সম্মান দিলো, দেখেন নমুনা তাদের বসার যোগ্যতা নাই? যাদের দ্বারা সম্মান আসলো কই তারা?৷ বিবেককে জিজ্ঞেস করেন!
বাফুফের সভাপতির উক্তি শুনুন, মাত্র ১ লাখ টাকা য় ওদের কিনলো?
কথায় আছে - ঘরের দুয়ারে আইসা আছাড় খায়, ওরা এতোদূর আসলো কোনো আঘাত পায় না, খোলা বাসের উথেকে বিলবোরডের কোণায় আহত,৩ টা সেলাই! এর দাম কী??
সব ক্রেডিট কী সরকার নিবে? সরকার কতটা করে, যে বাসের মধ্যে ও....
শায়েখ আহমুদুল্লাহর টাইমলাইন থেকে
মহিলা ফুটবল দলের শিরোপা জেতায় যারা অতি উৎফুল্ল, মেডিকেল ভর্তি পরীক্ষায় পর্দানশীন মেয়ে প্রথম স্থান অধিকার করার ঘটনায় তাদের উৎফুল্ল হতে দেখা যায় নি কেন? লক্ষ্য যদি নারীর উন্নতি হয় তাহলে দ্বিতীয় ঘটনায় কেন অভিনন্দন জানানো হয় না? 
 যারা নারী ফুটবলারদের দিয়ে এদেশে 'ধর্মবিদ্বেষ' কায়েম করতে চাইছেন, তাদের ভাবখানা এমন যেন মহিলা ফুটবল দল নেপালের বিরুদ্ধে খেলতে নামে নি, বরং ইসলামের বিরুদ্ধে লড়াইয়ে নেমেছিল! এ ইস্যুতে গতকাল থেকে সম্পূর্ণ অপ্রাসঙ্গিকভাবে আলেম সমাজ ও ধর্মপ্রাণ মুসলমানদের অবমাননা করে যেসব জঘন্য কার্টুন ছড়ানো হচ্ছে তা সমাজকে বিশৃঙ্খল করার অপপ্রয়াস। 
 বাস্তবতা হলো, এদেশের মানুষ ধর্মপরায়ণ। খেলোয়াড়রাও এর বাহিরে নন। আপনারা যাদের ‘ইউজ’ করে ইসলামবিদ্বেষ ছড়াচ্ছেন, তাদের একজন আল্লাহর উপর ভরসার কথা লিখে ফেসবুকে পোস্ট করেছেন। আরেকজন মাকে নামাজ-রোজা করতে বলেছেন। কখনো আবার পুরো দল সিজদায় লুটিয়ে পড়ে। এ থেকে পরিষ্কার যে, তারা মুসলমানের সন্তান। তারা আমাদেরই বোন। হয়তো ইসলাম সম্পর্কে সঠিক ধারণা তাদের নাই। যারা পাহাড়ী আছেন, তারাও আমাদের অংশ। 
 তাছাড়া এসব মেয়েরা নিতান্ত গরীব ঘরের সন্তান। যদি তারা একটু সচ্ছল ও সামাজিকভাবে প্রতিষ্ঠিত হতেন তাহলে তাদের কয়জন ফুটবলকে পেশা হিসেবে বেছে নিতেন সেটা প্রশ্ন সাপেক্ষ বিষয়। সুতরাং ‘নারীবাদ’-এর মতো বড়লোকি তত্ত্ব তাদের জীবনে অনেকটাই অপ্রাসঙ্গিক ও গুরুত্বহীন। 
 অতএব, এদের দিয়ে ইসলাম বিদ্বেষ ও আলেমদের প্রতি ঘৃণার চাষাবাদ ধর্মপ্রাণ মুসলমানদের এই দেশে সফল হবে না। বরং তাদের মধ্যে সামান্য দা’ওয়াতী কাজ করা গেলে এরা একেকজন হাজারো মানুষের হেদায়েতের কারণ হতে পারেন ইন শা আল্লাহ। 
 তবে এটা সত্য যে, যেটাকে খেলা বলা হচ্ছে সেটা মূলত: একটা সাংস্কৃতিক আগ্রাসন। সেই আগ্রাসনে যাদের অস্ত্র হিসেবে ব্যবহার করা হচ্ছে অনেক সময় তারা নিজেরাও জানেন না যে, কিছু পয়সার বিনিময়ে তাদের কোন্ কাজে ইউজ করা হচ্ছে। মহান আল্লাহ তাদের ও ইসলামের প্রতি বিদ্বেষ লালনকারীদের হেদায়েত দান করুন। 
ফেসবুকের ভাইরাল ছবি...


ছেলেদের ফর্মাল ড্রেসআপ এ সাহায্য কারী কিছু এক্সেসোরিজ। আউটফিট -
Shirt Stay Belt -
Shirt Holder-


Self Caring হচ্ছে নিজের মতো করে নিজেকে গুছায় রাখা, স্বীয় উন্নতি করা। Selfish হচ্ছে অন্যের উপর দিয়ে নিজের কার্য হাসিল করা এরপর অন্য কারোর যা ইচ্ছা তা হোক। কোন চিন্তা নাই। এই যে এরকম 👉🏻


আরে ভাই! ধর্ম আগে না বিজ্ঞান আগে? কুরআন আগে না বিজ্ঞানের আবিষ্কার আগে? ডিম আগে না মুরগি আগে....
যদিও এসব প্রশ্নের সোজাসাপ্টা উত্তর আছে, কুরআনের মধ্যে বিজ্ঞান আছে, এবং এটা বিজ্ঞানের আবিষ্কার এর সঙ্গে মিলে যায় কারণ আল্লাহ এসব এইভাবে সৃষ্টি করেছেন এবং একদা জ্ঞানী মানুষ এসব একটা একটা করে আবিষ্কার করছে।
অন্তকাল এর বিষয় এখন নতুন ভাবে সামনে আসছে, এই তো কথা.. সূরা ইয়াসিন এর ২য় আয়াতে বিজ্ঞান সময় কুরআনের কসম কেটেছেন আল্লাহ। এখন বিজ্ঞান দিয়ে কুরআন যাছাই না করে সত্যতা মেনে নিলেই হয়। একদল উদ্ভট মানুষ মুসলমান সহ পুরা জাতি কে ভ্রষ্ট করার জন্য সর্বদা তৎপর রয়েছে।


আমি সকাল ৭.০০ টায় (২২/৯/২২) আপনার উত্তর লিখছি।এটা আমার বর্তমান বলবো।এবং লেখা শেষ হবে ৭.০৩ এ তাহলে এটা আমাদের জন্য অতীত এবং সামনে আমার উত্তর কেউ পড়বে এটা ভবিষ্যতের ভাবনা।
ভবিষ্যৎ আমার এই মূহুর্তের উপর নির্ভর করে, আর যা গেছে তা অতীত, আর পুরা সময় টা বর্তমান। বর্তমান এমন কিছু না করি যেটা অতীত যখন হবে তখন সেটার জন্য আফসোস করতে হয়!!


উত্তম চলে সবার সাথে, মধ্যম চলে তফাৎে। এখন সবার কাছে আপনি সমাদৃত না ও হতে পারেন,আপনার যোগ্যতা,লেভেল এবং রুচি অনুযায়ী আপনি পরিবেশ এবং মানুষ নির্বাচন করেন। তাহলে তাদের সঙ্গে মিশতে চলতে যোগাযোগ রাখতে সমস্যা হবে না। এবং কমিউনিকেশন স্কিল, যোগাযোগ এর দক্ষতা বাড়াবেন, কিছু কোর্স বা নীতি মানতে পারেন।


যে কাজের উপর এট্রাকশান বেশি, ফোকাস রাখতে পারেন,করতে স্বাচ্ছদ্যবোধ করেন,পেনশন আছে সেটা দিয়ে এবং সেই কাজের উপকরণ দিয়ে কাজ শুরু করেন। সময় ও ভালো কাটবে আবার আর্থিক লাভবান হবেন এবং সবার কাছে পরিচিত হতে পারেন।


বিদেশে যাওয়ার আগে সবার উচিৎ ভালো ভাবে যাচাই বাছাই করা। কারণ আপনার ১ লাখ ও যদি নষ্ট হয় তাদের কিছু না কিন্তু আমাদের জন্য অনেক বড় অংশ। ঘরবাড়ি বিক্রি করে যাবেন কিন্তু ভালো ফল না পেলে সারাজীবন এর আফসোস!
এখন গ্রিসে যাবেন তাও সরকারি ভাবে কিন্তু এতো টাকা কেন নিবে?
তাহলে তো ইউরোপীয় দেশে যাইতে পারেন,নিজের ইচ্ছে মতো কাজ করতে পারবেন। কিন্তু এগ্রিকালচার ফিল্ডে এতো টাকা দিয়ে গিয়ে খুব বড় কিছু আশা করা যায় কি না? জানা নাই।
ভালো ভাবে খোঁজ নেন,আশেপাশের মানুষের সাথে যোগাযোগ করুন, ইউটিউব ইন্টারনেট এ চেক করেন এবং সরকারি সার্কুলার ওয়েবসাইট এ দেখেন। ভালো করে চিন্তা করে এরপর সিদ্ধান্ত নেন।#নীরা অতি অদ্ভুতভাবে দেখা হয়ে গেল নীরার সাথে। এয়ারপোর্টে ডিউটি ছিল, বলা যায় পিঁপড়ার ব্যস্ততা। বিদেশী রাষ্ট্রপতি আসবেন, তাই সিনিয়র অফিসার হিসেবে সবকিছু তদারকির দায়িত্ব পড়েছে এই অধমের কাঁধে। বিশ বছর হয়ে গিয়েছে পুলিশ সার্ভিসে, সবকিছুই মোটামুটি নখদর্পণে। বস হিসেবে আমি প্রচন্ড খুঁতখুঁতে স্বভাবের,…
(আরও)


#বাটপার_চেনার_বাটখারা
পৃথিবীতে যুগে যুগে বাটপারি ছিল, আছে, থাকবে। পুলিশ অফিসার হিসেবে আমাদের ট্রেনিং এ এগুলো কিছুটা পাঠ্য ছিলো ক্রিমিনোলজিতে, বাকিটা নিজে নিজে পড়ে নিয়েছি। যদিও এই স্ট্যাটাস দেয়াটা অর্থহীন কারণ ধরা খাবার আগে খুব কম মানুষই শেখে। আরো বড় সত্য হচ্ছে, এই বাটপারদের বিশ্বাস করে জিএম খাওয়া ( জিএম এর এম দিয়ে হয় Death এর বাংলা প্রতিশব্দ, জি দিয়ে দেহের পশ্চাদ্দেশের বাংলা আঞ্চলিক শব্দ বোঝায়) লোকের অভাব মানব সমাজে কোনোদিন ছিলোনা, হবেও না। প্রবাদই তো আছে- there is a sucker born every minute, প্রতি মিনিটে দুনিয়ার কোথাও কোনো না কোনো উল্লু কা পাঁঠা জন্ম নিচ্ছে। অভিজ্ঞতা থেকে মৌলিক কিছু সূত্র শিখিয়ে দেই:
এক) কোনো কিছু অবিশ্বাস্য রকমের লাভবান- এর মানে হচ্ছে ব্যাপারটা আসলে অবিশ্বাস্যই। অবিশ্বাস্য জিনিস বিশ্বাস করছেন মানে আপনি উল্লু হবার পথে সেধে সেধে হেঁটে যাচ্ছেন।
দুই) অপরিচিত লোকের কথা যত বেশি মিষ্টি এবং মনোমুগ্ধকর, সে তত বেশি বাটপার হবার সম্ভাবনা।
তিন) যার ফাঁপর এবং শো-অফ যত বিশাল, সে তত বিশাল মাপের বাটপার।
চার) আপনার টাকা নিয়ে ব্যবসা করে স্বল্প সময়ে "বিশাল লাভে" মাসে মাসে আপনাকে ফেরত দেবে- NEVER going to happen. এই জিনিস বেশি হয় সরকারী চাকুরিতে উঁচু পদে থেকে রিটায়ার করা বড় বড় মানুষদের সাথে। সারাজীবনের সঞ্চয় খুইয়ে পথে বসতে আমি নিজে দেখেছি অন্তত: কয়েক ডজন।এরকম লোক যদি আপনার নিকটাত্মীয় হয়, আল্লাহর ওয়াস্তে তাকে নিবৃত্ত করুন।
পাঁচ) দুনিয়াতে লোক ঠকানোর নতুন কোনো উপায় নাই। মাধ্যম পাল্টায়, টেকনোলজি পাল্টায়, কিন্তু মূল পদ্ধতি পাল্টায় না। আপনি যদি নিজের ভেতরের লোভী এবং দুর্বল সত্তাটাকে না সামলান, রাস্তার নেড়িও আপনাকে দেখে পা তুলে জলবিয়োগ করে যাবে।
ছয়) বাটপারির হাত থেকে কেউই নিরাপদ না।আমেরিকার জেনারেল ইউলিসিস গ্রান্টের নাম শুনেছেন না? তাকে সর্বশান্ত করে ছেড়েছিল ফার্দিনান্ড ওয়ার্ড নামে এক বাটপার।এই বাটপারের নাতি আবার দারুন মানুষ- দাদুর কুকীর্তি নিয়ে বই লিখেছে। বইটই তো পড়বেন না, কমেন্টে তাও দশটা বইয়ের একটা লিস্টের নাম দিলাম। এর মধ্যে "মাল্টিলেয়ার মার্কেটিং" এর বাপ পনজি স্কিমও আছে।ভাবছি বাংলাদেশের বাটপারদের নিয়ে আলাদা একখানা বই লিখলে মন্দ হবেনা।
সাত) আমার চোখের সামনে আমার বডিগার্ডকে ইউনিফর্ম পরা অবস্থাতে টাকা ভাঙানোর কথা বলে নকল নোট গছিয়ে দিয়ে চলে গিয়েছে, লজ্জায় কাউকে বলেনাই। আপনি আর্মি পুলিশ যাই হোন, বাটপাররা আপনাকে ছাড় দেবে এটা ভুলে যান।
আট) হানিট্র‍্যাপ বা মধুর ফাঁদে ধরা পড়বেনা এমন বাপের ব্যাটা জগতে নাই। আপনার out of the league কোনো সুন্দরী/সুদর্শন ব্যক্তি আপনার প্রতি অতিরিক্ত আকর্ষণ দেখাচ্ছে মনে হলে বুঝবেন, ধরা খেতে যাচ্ছেন।টাইগারকে একটু সামলে সুমলে রাখুন, বিশেষ করে যদি ম্যারিড হন- সাবধান!
সবশেষে, "বোকাচোখা" এ্যাক্রোনিমটা মনে রাখুন:
#বো- বোঝাপড়া ভালভাবে না করে, এক্সপার্টদের জিজ্ঞাসা না করে কোনো আর্থিক সিদ্ধান্ত নেবেন না।
#কা- কাউকে না জানিয়ে গোপনে কিছু করবেন না। আত্মীয়স্বজনকে জানান, বুদ্ধি নিন।
#চো- চোখ কান খোলা রাখুন, যে লোভ দেখাচ্ছে তার কথা অন্তত নিজস্ব দশটা আলাদা সোর্স থেকে যাচাই করুন।
#খা- খাইখাই স্বভাবটা বাদ দিন।শিমুল ভাই (বাংলাদেশের অন্যতম ধনী ব্যক্তি এবং আমার অন্যতম সুহৃদ) আমাকে একটা পরামর্শ দিয়েছেন যেটা সমস্ত পারসোনাল ফাইনান্সের মূলকথা: "উপার্জনকে তিন ভাগ করে এক ভাগ ভাত কাপড়ের পেছনে, একভাগ বিপদের সঞ্চয়ে আর অবশিষ্ট এক ভাগ নিজের মত খরচ করবেন।মরে গেলেও, আই রিপিট, মরে গেলেও প্রথম দুই ভাগে হাত দেবেন না, তা যত লোভই হোক না কেন"।
মাল্টি বিলিওনিয়ার আপনার না হলেও চলবে, মাথার উপরের ছাদটুকু যেন চলে না যায়।
আল্লাহ আমাদের সবাইকে হেফাজত করুন।
লেখাটা ভাল লাগলে শেয়ার দিন, মানুষকে উল্লু কা পাঁঠা হওয়া থেকে বাঁচান, নিজে বাঁচুন।
বিনীত
মাসরুফ হোসেন
১০+ ইয়ারস অফ সার্ভিস ইন পুলিশ


প্রথম পর্ব
একজন লেখক কয়েক বছর সাধনা করে যে জ্ঞান অর্জন করেন, আপনি তার বইয়ের মাধ্যমে কয়েক ঘন্টায় তার একটা বড় অংশ অর্জন করে নিতে পারেন।মানবজাতি যে বিশ্বে রাজত্ব করছে, তার অন্যতম প্রধান কারণ হচ্ছে বই।বেশিদিন না, মাত্র শ খানেক বছর আগেও বইকে ম্যাজিকাল বলে মনে করা হত, সাদা কাগজের উপর আঁকিবুঁকি দেখে শব্দ উচ্চারণকে মনে করা হত মন্ত্রপাঠ।বইয়ের অধিকার ছিল শুধুমাত্র সমাজের উচ্চশ্রেনীর লোকদের হাতে।
মানব ইতিহাসের এমন একটা পর্যায়ে আমরা আছি যখন বই (কাগজ হোক বা সফটকপি হোক) একজন সাধারণ মানুষের কাছে সবচাইতে বেশি সহজলভ্য। বিশ্বের শ্রেষ্ঠতম মস্তিষ্কের অধিকারীদের মস্তিষ্কপ্রসূত জ্ঞান আপনি পেতে পারেন বিনামূল্যে, বা নামমাত্র মূল্যে (এরকম কয়েকটা ওয়েবসাইট কমেন্টে দিয়ে দিচ্ছি)।এরকম সুযোগ মানুষের জীবনে আমাদের আগে আর কখনো আসেনি। এই সুযোগ যে কাজে লাগাতে পারলোনা, চরম দুর্ভাগা সে।
জ্ঞানার্জন বা আনন্দ বা চিন্তার প্রসারের কথা বাদই দিলাম, জীবনে যদি খুব ধনীও হতে চান- বই আপনাকে পড়তেই হবে। খুব ধনী বলতে আমি পাড়ার সলিমুদ্দির কথা বলছিনা, বলছি ওয়ারেন বাফেট বা বিল গেটস পর্যায়ের কথা- নজর উঁচু থাকা চাই!
পবিত্র কোরআন শরীফেই আছে, "যে জানে আর যে জানেনা, তারা কি এক হতে পারে? (সূরা আয-যুমার 9-10)।এমনকি পবিত্র কুরআনের প্রথম নাজিলকৃত শব্দটাই হচ্ছে ইকরা, "পড়ো"। Read.
#কিভাবে শুরু করবেন বই পড়া?
সিম্পল। আপনার যা পড়তে ইচ্ছা করে সেটাই পড়বেন, যে যাই বলুক না কেন।কমিকস পড়তে চান? পড়ুন। সস্তা ট্যাবলয়েড পড়তে ভাল লাগে? পড়ুন না, কে মানা করেছে? সেবা আর হুমায়ূন আহমেদ পড়েন দেখে আঁতেলরা নাক সিঁটকায়? তাতে আপনার বয়েই গেল। কাসেম বিন আবুবাকার পড়তে মজা পান? পড়ুন!
আমি ছোটবেলায় হাতের কাছে আর কিছু না পেয়ে ডানোর ডিব্বার পেছনের লেখা পড়তাম কারণ খাবার সময় হাতে বই দেখলে আম্মু হাতের উপর চামচ দিয়ে বাড়ি দিত।
সস্তা, চটুল বই পড়তে ভাল লাগলে সমস্যা নেই, যদি না আপনি সেখানেই থেমে থাকেন।শুরুতেই দস্তয়ভস্কি আর ডিকেন্স পড়বেন এইটা হতেই হবে এমন কোনো কথা নেই, তবে পাঠক হিসেবে আপনি যেন থেমে না যান।আমার শুরু হয়েছিল বোতল ভূত দিয়ে, তারপর টুকুনজিল। সেখানে থেমে থাকিনি, পাড়ি দিয়েছি বহুদূর পথ।আপনিও দেবেন।
#লম্বা সময় ধরে বই পড়তে ইচ্ছা করেনা?
দিনে পাঁচ পৃষ্ঠা পড়ুন, না হলে মাত্র এক পৃষ্ঠা, কিংবা একটা লাইন। হাতের কাছের বইটা উল্টে পাল্টে এক দুইটা শব্দ দেখুন, বা রঙচঙে কোনো পাতায় চোখ বুলান। সময় নিন, তাও অভ্যাসটা গড়ে তুলুন।
আমরা চিতাবাঘের মত দৌড়াতে পারিনা, গরিলার মত শক্তিশালী নই, হাতির মত বিশালদেহী বা কচ্ছপের মত দীর্ঘজীবীও নই। আমাদের সুপার পাওয়ার হচ্ছে মস্তিষ্ক।আর এই মস্তিষ্কের জ্বালানী হচ্ছে বই।
আরেকটা সতর্কতা, ভুলেও কোনো বিষয়ে মাত্র একটা বই পড়বেন না। এটা অনেকটা কামসূত্রের মত- একই জনের সাথে বিভিন্ন আসনে রতিক্রিয়ার ফলে যেমন তার দেহ মন দুটোকেই পরম আনন্দে উপভোগ করা যায়, একটা বিষয়ে বিভিন্ন পক্ষের বই পড়ে তেমনি একটা সম্পূর্ণ চিত্র পাওয়া যায়। যেমন: ভারতের স্বাধীনতা সংগ্রাম সম্পর্কে জানতে হলে আপনাকে অতি অবশ্যই ভারত যাদের কাছ থেকে স্বাধীনতা পেল, সেই প্রতিপক্ষ ব্রিটিশদের বইও পড়তে হবে। ধরুন একটা ঘটনায় ক, খ, গ তিন পক্ষ। পূর্ণাঙ্গভাবে ঘটনাটি জানতে হলে আপনাকে তিন জনের বই-ই পড়তে হবে, তারপর মস্তিষ্ক খাটিয়ে পুরো চিত্রটা বের করে নিতে হবে।সোশালিজম বুঝতে হলে আপনাকে ক্যাপিটালিজম বুঝতেই হবে, মার্ক্সকে বুঝতে হলে এ্যাডাম স্মিথকে জানতেই হবে, এর কোনো বিকল্প নেই।
কি বই পড়বেন?
আমি ক্লাসিকসের বিশাল ভক্ত। যে বিষয়ে পড়তে চান, গুগল করুন- "Top 5 classics of subject X", দেখবেন গাদা গাদা লিস্ট এসেছে। যে কোনো একটা ধরে শুরু করুন, পড়াই পথ দেখাবে।
আসল ক্লাসিক গুলো পড়তে সমস্যা হলে সেগুলোর কিশোর ভার্সন পড়ুন, সারসংক্ষেপ পড়ুন। তারপর আস্তে ধীরে মূলটা পড়বেন।
আর যদি আমার মত উম্মাদ হতে চান, দুটো বুক সিরিজ পড়ুন: উইল ডুরান্টের স্টোরি অফ সিভিলাইজেশন (১১ খন্ড) আর ফ্রেডরিক কপলস্টোনের হিস্ট্রি অফ ফিলোসফি(১১ খন্ড)।
পড়ুন মহাভারত, মসনভী, ওয়েলথ অফ নেশন্স, ক্যাপিটাল, অরিজিন অফ স্পেসিস, আর্ট অফ ওয়ার, অসমাপ্ত আত্মজীবনী(বঙ্গবন্ধু), মেডিটেশনস (মার্কাস অরেলিয়াস), আল মুকাদ্দিমা, দি আইডিয়া অফ জাস্টিস, রিপাবলিক, সিদ্ধার্থ, গ্রেপস অফ র‍্যাথ, তারাশঙ্করের কবি, মানিকের পদ্মা নদীর মাঝি, জহির রায়হানের হাজার বছর ধরে।
পড়ুন সুজন দেবনাথের হেমলকের নিমন্ত্রণ, গুঞ্জন রহমানের মহিমাগঞ্জ, মাহমুদুর রহমানের মোগলনামা, শাহরিয়ার স্বননের মধ্যযুগের বাংলা, রবিন জামান খানের মগরাজ।
সব, সব পড়ুন। ওই যে বললাম, পড়াই পথ দেখাবে এক সময় কোনটা পড়বেন আর কোনটা ফেলে দেবেন সেটার।
বই আপনার ভেতরে বারুদের পাহাড়ের মত স্তুপকৃত অবিশ্বাস্য শক্তিশালী আত্মশক্তিতে আগুণের স্ফুলিঙ্গের স্পর্শ আনুক, জন্ম দিক চৈন্তিক মহাবিষ্ফোরণের।
শুভ বই দিবস!
দ্বিতীয় পর্ব: বুক রেকমেন্ডেশন
হিস্ট্রি অফ ফিলোসফি- ফ্রেডরিক কপলস্টোন
স্টোরি অফ সিভিলাইজেশন- উইল ডুরান্ট
থিওরি অফ মরাল সেন্টিমেন্টস- এডাম স্মিথ
ক্যাপিটাল- কার্ল মার্ক্স
অর্থশাস্ত্র- কৌটিল্য
আল মুকাদ্দিমা- ইবনে খালদুন
মসনবী- জালালুদ্দিন রুমী
মহাভারত- বেদব্যাস
আর্ট অফ ওয়ার- সান জু
কামসূত্র- বাৎস্যায়ন
মেডিটেশনস- মার্কাস অরেলিয়াস
ধম্মপদ- গৌতম বুদ্ধ
আমি কেন খ্রিশ্চিয়ান নই- বার্ট্রান্ড রাসেল
শ্রীমদ্ভগবদগীতা- মধুসূদন সরস্বতীর ভাষ্য
সিয়াসতনামা- নিজাম উল মুল্ক
নাজুল বালাগা- হজরত আলী (র)
চর্যাপদ-লুইপা ও অন্যান্য
বাইবেল-কিং জেমস সংস্করণ
তাও তে চিং- লাও জু
সাংস্কৃতিকী- সুনীতিকুমার চট্টোপাধ্যায়
অরিজিন অফ স্পেসিস- চার্লস ডারউইন
ওয়ার এ্যান্ড পিস- লিও তলস্তয়
গোরা- রবীন্দ্রনাথ ঠাকুর
রাইফেল রোটি আওরত- আনোয়ার পাশা
আইডেন্টিটি এন্ড ভায়োলেন্স- অমর্ত্য সেন
এবং
তাফসীরে মারেফুল কুরআন
আগামী পাঁচ বছরের হোমটাস্ক দিয়ে দিলাম বই দিবসের জন্য। প্রতিবছর আপগ্রেড হবে।হাজার হাজার ভাল বই বাদ পড়ে গিয়েছে, আর এই লিস্ট একান্তই আমার ব্যক্তিগত পছন্দের। "এইটা নাই কেন, ওইটা দিলেন কেন" এ জাতীয় মন্তব্য স্বাগতম নয়।আপনার পছন্দ না হলে নিজের মত লিস্ট বানিয়ে নিজের ওয়ালে সানন্দে পোস্ট করুন।
এ লিস্ট আপডেট হবে প্রতিনিয়ত।
#শুভবইদিবস২০২১


এটা সত্য।আপনি একশ কোটি টাকার চালান ধরলে সরকার আপনাকে যদি এর দশ পারসেন্ট দেয় প্রনোদনা হিসেবে, কত হয় হিসাব করুন।


স্পেশাল সিকিউরিটি ফোর্স বলে বাংলাদেশের একখানা বাহিনী আছে- মহামান্য রাষ্ট্রপতি আর মাননীয় প্রধানমন্ত্রীর নিরাপত্তা দেয়।ওটার রিক্রুটমেন্ট টেস্টে টেন-স্টেশন সার্কিট বলে একটা জিনিস আছে।শুরুতে এক মাইল দৌড়ুবেন, তারপর ওই সার্কিটে একে একে দশটা আইটেম ব্যায়াম করবেন।আজ থেকে দশ বছর আগে করেছি তাই মনে পড়ছেনা, তবে সর্বশেষ আইটেম সম্ভবত: বিশখানা স্কোয়াট বা ওঠ-বস। ওই বিশটা স্কোয়াট দিতে যেই কষ্ট, ওটা পঞ্চাশখানা ব্রেক আপ আর চিটিং এর কষ্ট এক করলে যা হয়, তারও একশ গুণ। মনে হবে, চিট করছে আরো ভালোভাবে করুক, বিভিন্ন পজিশনে করুক, পারলে পেছনে বেত হাতে যে ইন্সট্রাক্টর দাঁড়িয়ে আছে তার সাথে করুক, এই ফাঁকে আমি একটু জিরিয়ে নিই 😭😭😭


সৈনিক ঠিকই বলেছে। অন্য বাহিনীর একজনের কাছ থেকে স্যার ডাক আশা করাটা এক ধরণের মূর্খতা। আমিও আমার বাহিনীর বাইরে কাউকে স্যার ডাকতে বাধ্য নই, তবে সিনিয়র হলে ডাকি কারণ এটা ভদ্রতা। ভদ্রতা/সম্মান জোরাজুরির কিছু না, এটা অর্জন করে নিতে হয়। আর বাংলাদেশের ক্ষেত্রে সত্যিটা হচ্ছে, ঠেলায় পড়লে সবচেয়ে জুনিয়র লোকটাকেও স্যার ডাকতে ডাকতে মুখে ফেনা তুলে ফেলা লাগে 😭😭😭
এডিট: অফিসিয়াল প্ল্যাটফর্মে ডেকোরাম বজায় রাখতে সর্ববাহিনী একসাথে কাজ করে এমন স্থানে এক বাহিনীর সদস্য অন্য বাহিনীকে স্যালুট দেয়/স্যার ডাকে ইত্যাদি করে। অফিসিয়াল প্ল্যাটফর্মের বাইরে, প্রশ্নে যেমনটি দেখিয়েছে, এজাতীয় স্যালুটেশন ও সম্বোধনের কোনো আইনী বাধ্যবাধকতা আছে কিনা আমার জানা নেই। রাস্তাঘাটে একজন সৈনিক একজন সাব ইন্সপেক্টরকে স্যার না ডাকলে বা স্যালুট না দিলে সেই কারণে সে অফিশিয়ালি শাস্তি পায় এমনটাও শুনিনি কখনো। কারো যদি আইনগত সুস্পষ্ট ভিত্তি জানা থাকে আমাকে জানালে শুধরে নেব।ধন্যবাদ এবং কৃতজ্ঞতা।


দুটি না ভাই, অনেক রকমের ইউনিফর্ম আছে, আমি নিজেই প্রায় চার পাঁচটার কথা জানি।জেলায় এক রকম, মেট্রোপলিটন পুলিশে আরেক রকম, আর্মড পুলিশ ব্যাটালিয়নে একরকম, সোয়াটে আরেক রকম, স্পেশাল সিকিউরিটি এ্যান্ড প্রটেকশন ব্যাটালিয়নে আরেক রকম।


এক) একজন সেনা কর্মকর্তা তার সিনিয়র অন্য সেনা নৌ বা বিমানবাহিনী কর্মকর্তাকে স্যালুট করতে বাধ্য, যখন অফিসিয়াল ফোরামে ইউনিফর্মে থাকে।
দুই) পুলিশ আর র‍্যাব আলাদা বাহিনী না, র‍্যাব পুলিশের একটি ইউনিট। সেখানে একজন ক্যাপ্টেন র‍্যাবে কাজ করতে আসা অন্য সিনিয়র কর্মকর্তাকে স্যালুট দিতে বাধ্য।
তিন) পুলিশ একটি সিভিলিয়ান ফোর্স, একজন ক্যাপ্টেন সাধারণত তার চেয়ে সিনিয়র পুলিশ অফিসারকে ইউনিফর্মে থাকলে স্যালুট দিয়ে থাকেন, তবে এটা করতে অফিসিয়ালি তিনি বাধ্য নন। সেনাবাহিনীর অন্যতম গুন ভদ্রতা এবং পারস্পরিক সম্মান, এই গুনগুলো চর্চা করার জন্যই একজন ক্যাপ্টেন তার চেয়ে সিনিয়র একজন পুলিশ বা আনসার কর্মকর্তাকে স্যালুট করে থাকেন।তবে এটা করতে তিনি সরাসরি বাধ্য নন যদি না কমন প্ল্যাটফর্মে অফিসিয়াল পরিবেশ হয়।


জীবনী হয় বিখ্যাত বা স্মরনীয় অবদান রেখেছেন এমন মানুষের।আমি এর কোনোটাই নই ভাই, বলার মত উল্লেখযোগ্য কোনো জীবনও আমার না। ছোট একটা সরকারী চাকুরি করি, অবসর পেলে বই পড়ি- এই তো!


এখানে এ্যাপ্লাইড ক্রিমিনোলজি এ্যান্ড পুলিশ ম্যানেজমেন্টে মাস্টার্স দেয়া হয় যা যে কেউ আবেদন করতে পারেন।এছাড়া এ বছর সাইবার সিকিউরিটি এবং ক্রাইম ম্যানেজমেন্টের উপর দুটো ছয় মাস ব্যাপী ডিপ্লোমা চালু হতে যাচ্ছে। পুলিশের বিসিএস সার্ভিস থেকে এএসপি ও তদোর্ধ্ব অফিসারগন যারা বিদেশে উচ্চশিক্ষা গ্রহণ করেছে এবং পড়াশোনায় ঝোঁক আছে এমন লোকজন এখানে কাজ করে।নীচে পুলিশ স্টাফ কলেজের লাইব্রেরির ছবি যুক্ত করে দিলাম


আপনাদের মুল্লুকে প্রফেসর সেন, এ মুল্লুকে ডক্টর ইউনুস। আমরা আমাদের নোবেল লরিয়েটদের অসম্মান করতে এক ধরণের পৈশাচিক আনন্দ পাই। আমি প্রফেসর সেনের সরাসরি ছাত্র, হার্ভার্ডে এক বছর (দুই সেমিস্টার) তাঁর ক্লাস করেছি। ভারত তার ইতিহাসে শ্রেষ্ঠতম মেধাবী যতগুলো সন্তান প্রসব করেছে, অমর্ত্য সেন তার অন্যতম।অর্থনীতি ও দর্শন পৃথিবীতে যতদিন থাকবে, অমর্ত্য সেনের নামও ততদিন থাকবে।এমন কোনো ক্লাস নেই যেখানে তিনি ভারতের উদাহরণ আনেন নাই, ভারতীয় সংস্কৃতিকে উদাহরণ হিসেবে ব্যবহার করেন নাই। যে মানুষটার কারণে সারা পৃথিবী ভারতের মেধাকে সেলাম দেয়, সেই মহর্ষিকে নিয়ে আজকাল প্রশ্ন তোলে দু পয়সার পলিটিকাল তেলাপোকার দল। দিলীপ ঘোষ আর তার চোদ্দপুরুষকে আরো পঞ্চাশবার মানব জন্ম নিতে হবে অমর্ত্য সেনের একটা বই পড়ে ওটার অর্থ বুঝতে। এসব দেখলে রাগে নিজের হাত কামড়াতে ইচ্ছা করে।অমর্ত্য সেন ওভাররেটেড? এই কথা শোনার আগে বধির হয়ে গেলে ভালো হত সম্ভবত।


বিজ্ঞান ছাড়া সম্ভবত অন্য কোনো বিষয় নিলে নৌবাহিনীতে অফিসার পদে ঢোকা যায়না। বিমান বাহিনীতেও তাই।


অতি অবশ্যই প্রশাসন। ক্ষমতার দিক দিয়ে ওদের ধারেকাছেও নেই অন্য কোনো ক্যাডার।


আমি যে কাজগুলো না করে ভুল করেছি তোমাকে সেগুলো করতে বলব। গণিত, পদার্থবিদ্যা এবং সম্ভব হলে রসায়ন- ইউটিউব দেখে দেখে খুব ভালভাবে বুঝতে চেষ্টা করো। পরীক্ষায় পাসের জন্য না, আনন্দের সাথে জানার জন্য।এমনভাবে শিখবে যেন একেবারে অস্তিত্বের সাথে মিশে যায়। টার্গেট রাখো বিশ্বের সেরা বিশ্ববিদ্যালয়গুলোতে পড়তে যাবার।


খুবই খুশিমনে দেখেছি।


রাষ্ট্রবিজ্ঞান


প্রধানমন্ত্রী, যদি তা মন্ত্রীপরিষদ শাসিত গণতন্ত্র হয়।রাষ্ট্রপতিশাসিত গণতন্ত্র হলে আবার রাষ্ট্রপতিই প্রধান,যেমন আমেরিকা।


অতি উত্তমভাবে দেখি। কৌতুহলবশত: ভিডিওটা দেখার দুর্ভাগ্য হয়েছিল, স্রেফ বমি করে দিয়েছি। নোংরামির একটা সীমা থাকা দরকার।


পড়াশোনায়, সংস্কৃতিতে, বইয়ের দোকানের সংখ্যার দিক দিয়ে। আমরা এপার বাংলার লোকেরা যাদেরকে ক্ষ্যাত, কিপটে ইত্যাদি বলে উপহাস করি, পশ্চিমবঙ্গের সেই লোকগুলোর একাডেমিক প্রোফাইল দেখলে চোখ কপালে উঠে যাবার অবস্থা হয়।দেশভাগের পর ওরা এগিয়েছে, আমরা পিছিয়েছি এবং এখনো পিছোচ্ছি।পুরুলিয়া কলেজ সেই কত দূরে, নাম গন্ধ শুনিনি বাংলাদেশে বসে- সেখানে যে ছেলেটা শিক্ষক তারও একটা পিএইচডি এবং টোকিও টেক থেকে একখানা পোস্ট ডক আছে- জাপানে বসে নিজের চোখে দেখা।পোশাক আশাক দেখলে মনে হয়না কোনোদিন বিশ্ববিদ্যালয়ে পা দিয়েছে- অথচ দশ বারোটা আন্তর্জাতিক পাবলিকেশন আর গোটাদুয়েক পুরষ্কার ইতোমধ্যেই ঝুলিতে রয়েছে। ঢাকায় জাতের বইয়ের দোকান যেখানে তিন চারটার বেশি না, পশ্চিমবঙ্গের জেলায় জেলায় বিশ্বের সব বেস্টসেলার বই নিয়মিত পাওয়া যায়। আমাদের ফুটানি হচ্ছে ধার করে ফাইভ স্টার রেস্তোরাতে খেয়ে লোক দেখিয়ে, আর ওদের অহংকার শিক্ষাদীক্ষায়, জ্ঞানে।
ব্যতিক্রম আছে, কিন্তু মোটা দাগে আমার কাছে এরকমই মনে হয়েছে। দয়া করে আমাকে দেশপ্রেম ইত্যাদি দেখাতে আসবেন না- নিজের দেশকে ভালোবাসি বলেই কষ্টটা বেশি হয়।


আমেরিকায় ব্যারিস্টারি পড়া যায়না, ওটা ইংল্যান্ডের ডিগ্রি।


পাঁচ বছর আগে লেখা:
দুহাজার তিন সালে সায়েন্স গ্রুপ থেকে আমি এইচ এস সি পাস করি, 3.60 আউট অফ 5 এর ভয়াবহ সিজিপিএ নিয়ে| ঝিনাইদহ ক্যাডেট কলেজের ছাত্র ছিলাম, আন্ত: ক্যাডেট কলেজ প্রতিযোগিতাগুলোর কারণে প্রায় সবাই চিনত| ক্যাডেট কলেজের শেষ এক বছর এক্সট্রা কারিকুলামই শুধু করেছি, কারিকুলামটা আর করা হয়ে ওঠেনি| সায়েন্স বিভীষিকার মত লাগত, বিশেষ করে কেমিস্ট্রি| আমার বড় চাচা কেমিস্ট্রি গোল্ড মেডালিস্ট শিক্ষক, কেমিস্ট্রিকে বাবা বলতেন “পারিবারিক সাবজেক্ট”| সেই কেমিস্ট্রিতে পেলাম বি , ম্যাথে সম্ভবত সি|
এইচ এস সি পরীক্ষার রেজাল্টের পরের দু মাস ছিল রীতিমত নরকসম| সফল কোন আত্মীয়/বন্ধুর মা ফোন করতেন আমার মা কে, দূর থেকে অপরাধীর মত শুনতাম আম্মুর কণ্ঠ- “না ভাবী, আমার ছেলে ভাল করেনাই, পাস করেছে কোনরকম”| টপ টপ করে চোখ বেয়ে পানি পড়ত, আমারও, আম্মুরও- কিন্তু যন্ত্রণার সেটা কেবল শুরু|
ইংরেজিতে কিছুটা ভাল ছিলাম, প্রাণপণ চেষ্টা শুরু করলাম আইবিএ এর জন্যে| দিনে বারো থেকে আঠের ঘন্টা পড়াশোনা, ফলাফল হল অশ্বডিম্ব- লিখিত পরীক্ষাতেই টিকলাম না| আইবিএ রেজাল্টের পর মোটামুটি গৃহবন্দীতে পরিণত হলাম- আত্মীয় স্বজনদের মধ্যে সারাজীবন যাকে তৃতীয় শ্রেনীর গর্ধব বলে জেনেছি, তিনিও আব্বু আম্মুকে ফোন করে জ্ঞান দেয়া শুরু করলেন- আপনার ছেলের কি হবে এখন?
আমাদের সমাজটা কেন জানি ব্যর্থদের প্রতি প্রচন্ড নির্মম| জীবনের কোন একটা লড়াইয়ে আপনি হেরেছেন কি মরেছেন, হায়েনার দল ওত পেতে বসে আছে আপনার দগদগে ঘা তে মরিচগুঁড়ো সহকারে লবন দেবার জন্যে|কেউ একটিবারের জন্যে আপনার ক্ষতবিক্ষত বুকে হাত বুলিয়ে বলবেনা, ” ধুর বোকা, ভেঙে পড়ার কি আছে, এ লড়াই তো শেষ লড়াই না!”
আঁধারের মাঝে আলোকচ্ছটা হয়ে এল আমার আইএসএসবি তে টেকা, তাও সেটা মাত্র কয়েক মাসের জন্যে| বিএমএ যাবার তিন মাসের মধ্যে বুঝতে পারলাম, প্রতিটি পদক্ষেপ নিয়ম মেনে চলা কঠোর এ সেনাজীবনের উপযুক্ত আমি নই| স্বেচ্ছায় চাকুরি ছেড়ে চলে আসার দিন প্লাটুন কমান্ডার মেজর এম বলেছিলেন- You are just a goddamn failure.You have failed here, I can write down in the stamp paper that you will never succeed anywhere in your life.
আর্মিতে যাবার আগে শেষবারের মত জীবনের “রঙ” দেখতে নর্থ সাউথে পরীক্ষা দিয়েছিলাম, ওটাই শেষে ঠিকানা হল| প্রাইভেট ভার্সিটিতে পড়ি শুনে আত্মীয় স্বজনদের মধুর মন্তব্য- “বাপের টাকা আছে দেখে করে খাচ্ছে, নাহইলে তো রাস্তায় ইঁট ভাঙারও যোগ্যতা ছিলনা| জানি তো, আর্মি থেকে লাত্থি মেরে বের করে দিয়েছে!”
নর্থ সাউথের পারফরম্যান্সও তথৈবচ, প্রথম দু সেমিস্টারে ছটা সাবজেক্টের পাঁচটায় ফেইল, আরেকটায় সি মাইনাস| এরপর জোর করে কিছুটা পড়াশোনা করে পাস করলাম সাড়ে তিনের কাছাকাছি সিজিপিএ নিয়ে, আমার ডিপার্টমেন্টের ছাত্রছাত্রীদের তুলনায় যেটা আহামরি কিছুই না| অর্থনীতির ছাত্র,কিন্তু ইংরেজিতে কিছুটা দখল থাকায় চাকুরি হল ইংলিশ ডিপার্টমেন্টে, টিচিং এ্যাসিস্টেন্টের কাজ|
আমার বন্ধুরা একে একে বাইরে পড়তে গিয়েছে , কিন্তু আমার সে যোগ্যতা ছিল না| ঠিক করলাম বিসিএস দেব, বাবার মত সরকারী চাকুরি করব|
“এনেসিউ তে পড়ে বিসিএস? বাবা, ওসব জায়গায় টেকা প্রাইভেটের ছেলেপেলের কম্মো না, যাও বাপের বিজনেসে বসো গিয়ে, নইলে মামা চাচা ধরে দেখ কোন কোম্পানিতে ঢুকতে পারো কিনা| মাল্টিন্যাশনালে ঢোকা তোমার যোগ্যতায় কুলাবে না, দেখলাম তো”
প্রিয় পাঠক, আজকে আপনারা আদর করে আমাকে সুপার কপ ডাকেন| মাত্র পাঁচ বছর আগেই আমাকে প্রতিনিয়ত উপরের কথাগুলো শুনতে হয়েছে|
বিসিএস পরীক্ষার রেজাল্ট হল, ফরেন সার্ভিস পেলাম না| রেজাল্ট খারাপ হয়নি, পুলিশ ক্যাডারের মেধাক্রমে চতুর্থ হয়েছিলাম| তবু জেনে গেলাম, ক্যারিয়ার ডিপ্লোম্যাট হিসেবে কোনদিনও আমি জাতিসংঘে দাঁড়িয়ে লাল সবুজ পতাকার প্রতিনিধিত্ব করতে পারছিনা| বুকের ভেতর লুকিয়ে রাখা পরম মমতায় লালিত স্বপ্নের কি করুণ অপমৃত্যু!
পুলিশ একাডেমিতে যাবার আড়াই মাসের মাথায় হঠাৎ একদিন দুবছর ধরে স্বপ্ন দেখানো মেয়েটি জানালো, পুলিশের চাকুরি করা কারো সাথে বাকি জীবন কাটানো তার পক্ষে সম্ভব না, শি ইজ ডেটিং সামওয়ান এলস|
প্রথম প্রেম ছিল ওটা, ওকে ছাড়া কাউকে কল্পনাও করতে পারতাম না| উফ, কি কষ্ট, কি ভয়াবহ কষ্ট! মনে হত শত শত বিষাক্ত কেঁচো আমার ভেতরের সবটুকু প্রাণ শুষে নিয়েছে!
দুবছর যাকে নিয়ে স্বপ্ন দেখেছি, পুরো স্বপ্নটুকু নিষ্ঠুরের মত ছিঁড়ে ফেলার যন্ত্রণা কেবল আমিই জানি| আমার ল্যাপটপের পাসওয়ার্ড ছিল ওর নামে| হাউমাউ করে দরজা আটকে কি কান্নাটাই না কেঁদেছিলাম ওটা বদলানোর সময়!
মজার ব্যাপার, হৃদয়ঘটিত কষ্টের ঘটনাক্রমে এ ঘটনাটির স্থান প্রথম নয় আমার জীবনে| প্রথমটির গল্প অন্য কোন দিন, যেদিন আমি আরেকটু শক্ত হব তখন|
পুলিশ একাডেমি থেকে পাস আউট করার পর সিলেক্টেড হলাম মাননীয় প্রেসিডেন্ট ও প্রধানমন্ত্রীর দেহরক্ষী বাহিনী স্পেশাল সিকিউরিটি ফোর্সে| সেখানেও যোগ দেয়া হলনা, পুলিশ বিভাগে আমার আইডল বেনজীর স্যার আমাকে নিয়ে এলেন ডিএমপি হেডকোয়ার্টারে| সেখানে কিছুদিন কাজ করার পর গেলাম উত্তরায়, এসি (প্যাট্রোল ) হিসেবে| ফেসবুকের পোকা ছিলাম তখনো, পিএটিসিতে ফাউন্ডেশন ট্রেনিং-এ শেখা “কাইজেন” (KAIZEN) পদক্ষেপ হিসেবে উত্তরাবাসীকে পুলিশি সহায়তা দিতে খুলে ফেললাম ছোট একটা ফেসবুক পেজ|
বাকি গল্পটা আমার পরিচিত অনেকেই জানেন, পুনরাবৃত্তি করে আর বিরক্তি উৎপাদন করছিনা|
এবার মজার কিছু তথ্য দেই:
1) প্লাটুন কমান্ডার ভদ্রলোকের সাথে আরেক জায়গায় দেখা হয়েছিল| বেনজীর স্যারের সাথে গাড়ি থেকে আমাকে নামতে দেখে ভূত দেখার মত চমকে উঠেছিলেন তিনি, আমি মিষ্টি করে একটা হাসি দিয়েছিলাম মাত্র|
2) গত বছর আইবিএ তাদের অভিজাত Brandedge ম্যাগাজিনে আমার একটা সাক্ষাতকার ছাপিয়েছিল| ম্যাগাজিনটা হাতে পেয়ে কেন জানি আনন্দিত হইনি, আইবিএ রেজাল্টে বাদ পড়া রক্তহীন মুখে দাঁড়ানো সেই কিশোরটার মুখ বড্ড চোখ ভিজিয়ে দিচ্ছিল| ম্যাগাজিনে ছাপানো নিজের ছবিটা দেখেও বিশ্বাস করতে পারছিলাম না|
3) জাপানের সেরা ইঞ্জিনিয়ারিং স্কুল Tokyo Institute of Technology এর গেইটে পা রেখে প্রথম যে কথাটি মাথায় এসেছিল তা হচ্ছে, বুয়েটে ভর্তি পরীক্ষা দেবার মত সিজিপিএ আমি এইচ এস সি তে পাইনি|
আমি এমন এক বাবা, যে তার দুমাসের অনাগত সন্তানকে বাঁচাতে পারিনি| কষ্টটা ভুলে থাকি কিভাবে জানেন?
এই আপনাদের নিয়ে|
সবশেষে এই বার বার হেরে যাওয়ার গল্পের ইতি টানছি আমার খুব প্রিয় তিনটি উক্তি দিয়ে:
প্রথমটা “ব্যাটম্যান বিগিন্স” থেকে:
:Why do we fall, Bruce?
:So that we learn to pull ourselves up.
দ্বিতীয়টি দ্য আলকেমিস্ট এর লেখক পাউলো কোয়েলহোর:
“The meaning of life is to fall seven times and get up at eighth”
আর সর্বশেষটা টম হ্যাংক্স অভিনীত মুভি “কাস্ট এ্যাওয়ে” এর:
“I know what I have to do now. I gotta keep breathing. Because tomorrow the sun will rise. Who knows what the tide could bring?”
আমার মত হারু পার্টির স্থায়ী সদস্য যদি হাল না ছেড়ে লড়ে যেতে পারে, আপনি পারবেন না?!
এইটা কোন কথা?!?
সবাইকে শুভেচ্ছা
( বি:দ্র: এই লেখাটায় একটা বিশাল সমস্যা আছে- সেইটা হচ্ছে নিজেকে সফল ভাবা বা অন্যকে উপদেশ দেবার যোগ্য মনে করা।পাঁচ বছর পরে এই এখন বুঝি যে আমার ঘোড়ার ডিমের সাফল্যও নাই, নাই বলার মত কোনো এ্যাচিভমেন্ট। তথাকথিত ডিগ্রি কোনো এ্যাচিভমেন্ট না আসলে- এটা অনেক পরে বুঝেছি। তবে অনেকে বলেছেন এই লেখাটা তাদের কিছুটা সাহস দিয়েছে, তাই শেয়ার দেয়া। আমার এ ধৃষ্টতা নিজ গুনে ক্ষমা করে দেবেন)


চর্যাপদ পড়লেই বুঝতে পারবেন।
কাআ তরুবর পঞ্চ বি ডাল
চঞ্চল চীএ পইঠা কাল
আহা!


শেখার কোনো বয়েস নেই। আমি বত্রিশে শুরু করেছিলাম।


হাতই ভরসা, মানে হাত দিয়ে কাজ করে জীবনে উন্নতি করতে থাকুন দেখবেন লাইন লেগে গিয়েছে


ফিজিকাল ফিটনেস ফিরিয়ে আনতে চাই।


ট্রিপল মেজর: ফিলোসফি ,কম্পিউটার সায়েন্স, ইকোনমিক্স


খুব সহজ। যখনই দেখবেন আপনার কোনো বক্তব্যের মর্মার্থ বিন্দুমাত্র না বুঝে স্বীয় শিশ্নাগ্র ও বৃদ্ধাঙ্গুলির তফাৎটুকুও না জানা অজ্ঞাতকূলশীল কোনো "জ্ঞানী" ব্যক্তি আপনাকে আপনার আচরণ নিয়ে উপদেশ দিতে আসছেন, একই সাথে "আপনার ডিগ্রি, বিদেশ ভ্রমণ ইত্যাদি করে কি লাভ হলো যদি এটাই না করেন" টাইপ মন্তব্য প্রদান করছেন। এনারা ধরে নেবেন-
এক) আপনার জন্ম হয়েছে এনাদের "এক্সপেকটেশন" পূরণ করার জন্য। মানে আপনি কি করবেন না করবেন ওটা তাদের আশানুরূপ হতে হবে, নইলে আপনার জীবনের যাবতীয় অর্জন মিথ্যে।
দুই) আপনি কি বুঝিয়েছেন ওটা সত্যি না, উনি উনার ওই কুক্কূটমস্তিষ্ক দিয়ে যা বুঝেছেন সেটাই চিরন্তন সত্য।
এজাতীয় অকাল কুষ্মান্ডদের ইতরামির মহোৎসবের (চন্দ্রিল ভট্টাচার্যের ভাষায়) মাঝে ফেসবুকের মত কোরাতেও আজকাল টেকা দায় হয়ে পড়েছে।


ফরেনসিক সায়েন্স পুরোটাই তো রসায়ন


ফাইটার প্লেন চালাতে পারেন, এর চাইতে বড় সুবিধা আর কিই বা হতে পারে!!!! আহা!!!!!


জীবনেও শুনিনাই এই উদ্ভট নাম, দুই বছরের বেশি থেকেছি জাপানে। জাপান ব্রিটেনের চাইতে বহু উন্নত দেশ।


একাডেমিক দিক থেকে দেখলে ব্যারিস্টারি পিএইচডির তুলনায় কোনো ডিগ্রিই না, এটা একটা ডিপ্লোমা মাত্র। বার করলে আপনি প্রাকটিসের অনুমতি পাবেন ইংল্যান্ড এবং ওয়েলশে, ওদের চারটা Inn আছে সেগুলোর একটায়। ওটা না করেও যে দেশে থাকেন সে দেশের ডিগ্রি দিয়ে খুব ভালোভাবেই সফল আইনজীবী হতে পারবেন (বার করে আসলেও বাংলাদেশে আপনাকে আলাদা করে এ্যাডভোকেসি পরীক্ষায় পাস করতে হবে)। উপমহাদেশের মানুষ ব্যারিস্টারি করতে বিলেত যায় মূলত: সেই ব্রিটিশ আমলের অভিজাতদের পদাঙ্ক অনুসরণ করে, তাছাড়া একটা বিদেশি ডিগ্রির তো কিছু সুবিধা আছেই। যদি দামের কথা বলতে চান সেটা এইসব ডিগ্রির উপর নির্ভর করেনা, নির্ভর করে স্কিলের উপর। পিএইচডি করা লোক (তাকেও বাংলাদেশে প্রাকটিস করতে হলে ওই এ্যাডভোকেসি পাস করতে হবে) যে প্রাকটিসে ভালো হবে এর কোনো নিশ্চয়তা নেই, আর ব্যারিস্টারি পাস করলেই যে তিনি সফল আইনজীবী হতে পারবেন এটাও বলা যায়না।
উত্তরটা হচ্ছে, ডিগ্রি না, আপনার দাম নির্ভর করবে আপনি কাজ জানেন এবং করতে পারেন কিনা তার উপর।


এটা নিকুম্ভিলা যজ্ঞাগারের ভেতর থেকে করা রাবনপুত্র ইন্দ্রজিতের হুঙ্কার, দ্বার আটকে রাখা খুল্লতাত বিভীষণকে উদ্দেশ্য করে।পুরোটা হচ্ছে- …ছাড় দ্বার যাব অস্ত্রাগারে/ পাঠাইব রামানুজে শমন-ভবনে/লঙ্কার কলঙ্ক আজি ভঞ্জিব আহবে। এই যে রাতের আঁধারে চোরের মত ঘরে ঢুকে পূজারত অবস্থায় ইন্দ্রজিতকে হত্যার চেষ্টা লক্ষণ চালিয়েছে- লঙ্কার জন্য এটা কলঙ্কের। এই কলঙ্ক মেটাতে মেঘনাদ (ইন্দ্রজিৎ) দরজা খুলে অস্ত্র আনতে গিয়ে দেখে বাইরে বিভীষণ পথ আটকে দাঁড়ানো।
পুরো কাহিনী বুঝতে মেঘনাদবধকাব্য পড়ুন, এটা আছে ষষ্ঠ সর্গে। সেই ক্লাস নাইনে পড়েছিলাম, আজও গায়ের পশম দাঁড়িয়ে যায় মনে হলে। আহা মাইকেল!


আসল বাঙালি পুলিশ গোয়েন্দারা গল্পের বইয়ের মত চটকদার বা সেক্সি না, তবে তাদের কীর্তি গল্প উপন্যাসের চাইতে অনেক বেশি রঙিন। এদের কাহিনী কিছু কিছু জানতে "লালবাজার" বইটা পড়তে পারেন।এক বাঙালি আইপিএস সুপ্রতিম সরকারের লেখা।


এক) অগ্নিপুরুষ
দুই) আই লাভ ইউ, ম্যান
তিন) দুর্গম দূর্গ
চার) চারিদিকে শত্রু
পাঁচ) ভারতনাট্যম
ছয়) নরপিশাচ
সাত) অকস্মাৎ সীমান্ত
আট) চাই সাম্রাজ্য
নয়) শ্বাপদসংকুল
দশ) বিদায় রানা


মহাকাব্যের সত্যমিথ্যা যাচাই না করে ওটা ভালভাবে পড়ে রস আস্বাদন করার চেষ্টা করুন, কাজে দেবে।


পড়ুন এই লোকের কাজকর্ম সম্পর্কে, এই অতি আবেগ কেটে যাবে।


আপনি পছন্দ না করলে সোজা কেটে পড়ুন মশাই, এমন কেস মেলা দেখেছি।ছাত্রীর সাথে বাইরে থেকে দরজা লাগিয়ে দিয়ে লোক জন ডেকে এনে জোর করে বিয়ে পরিয়ে দিলে মজা বুঝবেন।


না।চাইলে করা যায়, আমি এএসপি হিসেবে ক্রাইম জোনে বা পাহাড়ে থাকা অবস্থায় অস্ত্র বহন করতাম সব সময়, কিন্তু ট্রেনিং সেন্টারে পোস্টিং হবার পর করি না। পুলিশ চাইলে পারে সব সময় অস্ত্র বহন করতে তবে এটা মূলত: করা হয় প্রয়োজনের তাগিদে। বলিউডের মত বেল্টের মধ্যে রিভলবার গুঁজে চলাফেরা করা এবং লোক দেখানো খুবই ইমম্যাচিউর কাজ (পিচ্চি অবস্থায় করেছি এটা), বিশেষ করে বলিউডে যেভাবে পিস্তল গোঁজে ওতে বাই চান্স গুলি বের হলে বংশদন্ড কিংবা রতিমার্বেলদ্বয় ছিন্নভিন্ন হয়ে সারাজীবন কাঁদতে হতে পারে।প্লিজ এভাবে পিস্তল ক্যারি করবেন না 😑


দশটা নয়, একটা গুন থাকলেই হয়। নিজের দেশকে ভালবাসা মানে অন্যের দেশকে ছোট করা নয়- এই বোধটা থাকলে বাকি সব গুনাবলী এমনিতেই হয়ে যায়।


না।এটা কপিরাইটেড ম্যাটেরিয়াল।


না। এর মানে "অন্য সকল কিছু অপরিবর্তিত থাকলে"। এটি লাতিন শব্দ। অর্থনীতিতে বহুল প্রচলিত।


কার্ল মার্ক্স


কে বিয়ে করবে না করবে এই ব্যাপারে নাক না গলাইলে হয় না? Let him be!


কালার ব্লাইন্ড থাকলে আপনি সেনাবাহিনীতে চাকুরি পাবেন না।


একটা যুগের অবসান হল….


এইটা 🤗


নিম্নোক্ত কারণে:
এক) এরা বিশ্বের সেরা দুটো বিশ্ববিদ্যালয় হবার কারণে।
দুই) প্রচুর পরিমানে ফান্ডিং পাওয়া যায়, বিশেষ করে আন্ডারগ্রাডে এবং পিএইচডিতে।
তিন) এদের ব্রান্ড ভ্যালু সারা বিশ্বে দাম পায়
চার) ফান্ডিং না পেলেও স্টুডেন্ট লোন পাওয়া যায় স্রেফ এদের এ্যাডমিশন লেটার দেখিয়ে।
পাঁচ) আমেরিকার অর্থনীতির তুলনায় এদের খরচ খুব বেশি না, পাস করার বছর কয়েকের মধ্যেই পুরো টাকা উশুল হয়ে যায় যদি চাকুরি করা যায় ওখানে।


যায়।আমার কয়েকজন কলিগ আছেন।


ডিজিটাল সিকিউরিটি আইনে মামলা করে দিলে ছবি যদি সত্যিও হয়, বাছাধন সোজা চোদ্দ শিকের ভেতরে।


আমার জিপিএ তিন দশমিক ছয় (পাঁচে), এত জঘন্য জিপিএ নিয়েও সাহস করছি বলতে কারণ আমি যে ভুল করেছি চাইনা সে ভুল কেউ করুক। একটাই উপদেশ, গুগলের বিশাল শক্তিকে কাজে লাগান। আমাদের সময় ছিলনা এই সুযোগ, এখন ইউটিউবের খান একাডেমি বা এরকম চ্যানেলে বিজ্ঞানের পুরো সিলেবাস সহজে বুঝিয়ে দেয়া আছে।একজন ছাত্র চাইলে নিজে নিজেই তা দখল করতে পারে। খুব ভালভাবে গণিত, পদার্থবিদ্যা, রসায়ন এবং বায়োলজি শিখতে পারে বিশ্বের সেরা শিক্ষকদের কাছ থেকে- ফ্রি তে। এমন সুযোগ মানবজাতির ইতিহাসে আর আসেনি। সময়ের এক ফোঁড় অসময়ের দশ ফোঁড়- এমন সুযোগ আর আসবেনা নিজেকে গড়ার। তোমার সামনে পুরো পৃথিবী, যেটাই চাও হতে পারবে যদি চেষ্টা করো। বেশি না, নিয়মিত প্রতিদিন চার ঘন্টা যথেষ্ট!


ননী ভৌমিকের অনুবাদে আমার পড়া অন্যতম সেরা সায়েন্স ফিকশন, একই সাথে রোমান্টিক উপন্যাস। ইকথিয়ান্ডার আর গুত্তিয়েরের প্রেম মনে প্রচন্ড দাগ কাটে, শেষটা মনে নাড়া দেয় ভীষণভাবে।


আমার প্রাক্তন বান্ধবীদের একজনের ক্রাশ ছিল।দুচোখে দেখতে পারতাম না ব্যাটাকে এজন্য। মহা জনপ্রিয় বাংলাদেশে 😡😡


প্রেম করেন একটা।সেরে যাবেন।


পারবে ভাই, নরমাল পদ্ধতিতেই পারবে।


জীবনেও শুনিনাই এই নাম। কই পান এসব?


কেমব্রিজ, ম্যাসাচুসেটস। হার্ভার্ড স্কয়ারে 🤗


দীর্ঘ উত্তর হবে, ধৈর্য ধরে সঙ্গে থাকুন।
এই প্রশ্নের উত্তর যদি দুটি শব্দে দেয়া যায় সেটা হচ্ছে- it depends.
"ইঞ্জিনিয়ারিং" একটি বিশাল ও ব্যাপৃত ডিসিপ্লিন, কাজেই এভাবে "ইঞ্জিনিয়ারিং এ এমআইটি হার্ভার্ডের চেয়ে ভাল" বলাটা হচ্ছে মিসলিডিং তথ্য। MIT কে স্পেশালাইজড ইঞ্জিনিয়ারিং স্কুল বলা বা হার্ভার্ডকে "জেনারালাইজড" বিশ্ববিদ্যালয় বলাটাও একই রকমের মিসলিডিং তথ্য। এ মিসলিডিং ইচ্ছাকৃত নয়, আমেরিকান এডুকেশন বিশেষ করে এই দুটো বিশ্ববিদ্যালয়ের সাথে সরাসরি অভিজ্ঞতা না থাকলে শুধুমাত্র ইন্টারনেট সার্চভিত্তিক বা লোকমুখে শোনা কথাবার্তার উপর ভিত্তি করে লিখলে এ জাতীয় মিসলিডিং তথ্য অনিচ্ছাকৃতভাবেও চলে আসতে পারে।
আরেকটা মিসলিডিং তথ্য হচ্ছে THE, QS ইত্যাদি র‍্যাঙ্কিং এর উপর নির্ভর করা। এই র‍্যাঙ্কিংগুলো কেবলমাত্র বেসিক ধারণা দিয়ে থাকে, মূল ব্যাপার আরো অনেক বেশি জটিল এবং গভীর। একটু ধারণা দিতে চেষ্টা করি, কেমন?
এই অধম MIT তে এক বছর (দুই সেমেস্টার) এক্সচেঞ্জ স্টুডেন্ট হিসেবে এবং হার্ভার্ডে দুবছরের একখানা মাস্টার্স সম্পন্ন করেছি, চেষ্টা করব সরাসরি অভিজ্ঞতার উপর ভিত্তি করে উত্তর দিতে, তারপরেও যদি ভুলত্রুটি হয় ধরিয়ে দেবেন। আমার জানায় সীমাবদ্ধতা থাকতে পারে এটা নতমস্তকে স্বীকার করে নিচ্ছি আগেই।
প্রথমে Ranking দিয়ে শুরু করি, কেমন? নীচের ছবিটা দেখি চলুন:
উপরে দুহাজার একুশ সালে Times Higher Education (THE) র‍্যাঙ্কিং এ হার্ভার্ডকে ইঞ্জিনিয়ারিং এ সর্বশ্রেষ্ঠ স্কুল বলা হচ্ছে। আসলেই কি তাই? চলুন, আরেকটা নামকরা র‍্যাঙ্কিং QS Ranking কি বলে দেখি:
যা বাব্বা, এটায় তো আবার MIT এক নম্বরে। ঘটনা কি? MIT কি শুধুই ইঞ্জিনিয়ারিং স্কুল? মোটেই না। MIT এর লিবারেল আর্টস বা সোশাল সায়েন্স ডিপার্টমেন্টগুলো ( পলিটিকাল সায়েন্স, লিঙ্গুইস্টিক্স, ইকোনমিক্স, এমনকি থিয়েটার আর্টস ইত্যাদি) বিভাগ বিশ্বের অন্যতম সেরা। এই গতবছরই দুজন অর্থনীতিতে নোবেল পেল MIT থেকে! আর ওদের স্লোয়ান স্কুল অফ ম্যানেজমেন্টের MBA তো স্রেফ লা-জওয়াব! সিকিউরিটি স্টাডিজে হার্ভার্ডের কোনো খানাই নেই জর্জটাউনের কাছে, এদিকে MIT এর সিকিউরিটি স্টাডিজ আবার দুর্ধর্ষ! কাজেই, MIT কে ইঞ্জিনিয়ারিং স্কুলের তকমা আমরা যারা লাগাচ্ছি, তারা কিন্তু এ জিনিসগুলো ভুলে যাচ্ছি।
এবার হার্ভার্ডের দিকে তাকাই। এখানে বারোটা আলাদা স্পেশালাইজড স্কুল আছে, যার মধ্যে ইঞ্জিনিয়ারিং, বিজনেস, ল, পিউর সায়েন্স সবই আছে।বেশ কটা ইঞ্জিনিয়ারিং এবং পিউর সায়েন্স সাবজেক্টে এরা একেবারে প্রথম দিকে, কাজেই, "জেনারালাইজড" বলে এর ইঞ্জিনিয়ারিং কে অবহেলা করার সুযোগ নেই মোটেই।
প্যাঁচ লেগে যাচ্ছে? আমার সাথে থাকুন আরেকটু।
আপনি একজন ইঞ্জিনিয়ারিং স্টুডেন্ট। বিশ্বের সেরা জায়গায় ইঞ্জিনিয়ারিং এ পিএইচডি করতে চান। কোথায় যাবেন পড়তে? হার্ভার্ড না MIT?
আরো গভীরে যাই?
আপনি ইঞ্জিনিয়ারিং স্টুডেন্ট, কিন্তু কি ইঞ্জিনিয়ারিং? কম্পিউটার? কেমিকেল? মেকানিকাল? এনভায়রনমেন্টাল? সিভিল? ইন্ডাস্ট্রিয়াল?
এইটা আগে ঠিক করুন।
এবার আরো গভীরে যান। আপনি আপনার ইঞ্জিনিয়ারিং ফিল্ডের কোন বিষয় নিয়ে রিসার্চ করছেন? সেটায় কোন ডিপার্টমেন্ট ভালো? MIT না হার্ভার্ড? নাকি অনেক পরের সামগ্রিক Ranking এর কিন্তু ওই বিষয়ে টপে থাকা অন্য কোনো স্কুল? সর্বশেষটাই আপনার গন্তব্য হবে। আপনি কম্পিউটার ইঞ্জিনিয়ারিং পড়তে চান? সোজা চলে যান কার্নেগী মেলনে। ন্যানোটেকনোলজি পড়তে চান? চলে যান জর্জিয়াটেক বা সিঙ্গাপুরের নানইয়াং টেকনোলজি ইউনিভার্সিটিতে।
আরো গভীরে যাই, কেমন?
মাইক্রোফিনান্স নিয়ে ডক্টরেট লেভেলে পড়তে চান? (এটা ইঞ্জিনিয়ারিং এর উদাহরণ না কিন্তু মূল বিষয় একই)। বাংলাদেশে আসুন, ডক্টর মুহম্মদ ইউনুসের অধীনে পড়ুন যিনি এটার জন্ম দিয়েছেন।
লিঙ্গুইস্টিকস পড়তে চান? এ্যারিজোনা স্টেট ইউনিভার্সিটিতে প্রফেসর নোয়াম চমস্কির কাছে চলে যান। আপনি চমস্কি বা ইউনুসের ছাত্র, এই পরিচয় থাকলে কোন বিশ্ববিদ্যালয়ের কোন ডিপার্টমেন্টে পড়েছেন কেউ জানতেও চাইবেনা।
একটু দুষ্টুমি করে শেষ করি?
ইঞ্জিনিয়ারিং এ কোনটা ভালো, MIT না হার্ভার্ড?- এর উত্তর Amateur রা বলবে হার্ভার্ড বা MIT.
যারা প্রফেশনাল( 😎😎🤗) , তারা বলবে ওই যে শুরুতে যা বলেছিলাম- it depends!
আপনাদের সবাইকে অনেক অনেক ভালবাসা- ভুলত্রুটি মার্জনীয়!


একজন বই খাদক হিসেবে (আমি বই পড়া ছাড়া জীবনে আর কিছুই করিনি) আমার পরামর্শ হচ্ছে, কম সময়ে বেশি বই না পড়ে বেশি সময়ে কম বই পড়ুন, গভীরভাবে জীবনকে অনুভব করতে শেখায় বা চিন্তা করতে শেখায় এমন বই পড়ুন। কোয়ালিটি, নট কোয়ান্টিটি- এই হোক আপনার বই পড়ার মূলমন্ত্র। এ পৃথিবীতে যে পরিমাণ বই শুধু ইংরেজি ভাষায় আছে তা পড়তে গেলে আপনার কয়েক হাজার বছর লাগবে, অত বই পড়া অসম্ভব- তাই বেছে বেছে পড়ুন নিজের আগ্রহ অনুযায়ী। এটা অনেকটা জিমে যাওয়ার মত- এক দিনে ব্যায়াম করলেই পেশিবহুল শরীর পাবেন না, ওটার জন্য সময় দিতে হবে, চর্চা করতে হবে। সবচেয়ে জরুরী হচ্ছে, অর্জিত জ্ঞান কাজে লাগিয়ে "মানুষ" হওয়া। হাজার হাজার বই পড়েও আপনি যদি বউ পেটান, ঘুষ খান, মানুষের কষ্টের কারণ হয়ে দাঁড়ান, আকাট গর্দভের মত আচরণ করেন- আপনার ওই বই পড়া বা ডিগ্রি অর্জন দুটোই বৃথা। একটা উদাহরণ না দিয়ে পারছিনা। ভারতের সুব্রামানিয়াম স্বামী ভয়াবহ মেধাবী লোক, হার্ভার্ড থেকে অর্থনীতিতে পিএইচডি করা। বিজেপির এই এমপি ভদ্রলোক সেদিন টুইট করলেন, বাংলাদেশ যদি মৌলবাদীদের উপর ক্র‍্যাক ডাউন না করে তাহলে ভারত এসে সেটা করে দেবে, অর্থাৎ ভারত বাংলাদেশে সেনাদল পাঠাবে। প্রতিবেশী দেশ সম্পর্কে এ জাতীয় হুমকিধামকি জাতীয় কথাবার্তা বলাটা কেবলমাত্র একজন অশিক্ষিত, অভব্য, শিষ্ঠাচার না জানা মূর্খের পক্ষেই সম্ভব- অথচ এ লোক হার্ভার্ড থেকে ইকোনমিক্সে পিএইচডি!
নিজের দেশের উদাহরণ দেই, নইলে অনেকে মাইন্ড করবেন।আমি তখন পড়াশোনা করতে জাপান গিয়েছি।জাপান থাকতে ওদের এ্যাটমিক এনার্জি কমিশনে কাজ করে এক বাঙালী গবেষকের (প্রচন্ড পড়াশোনা জানা লোক না হলে ওখানে একজন বিদেশীর ঢোকাটা অসম্ভব) স্ত্রী ফেসবুকে নক দিয়ে জানালেন, তিনি কথা বলতে চান। কাহিনী শুনে গা শিউরে উঠলো, এই মহাজ্ঞানী নিয়মিত বউকে পেটান, সর্বশেষ পিটিয়ে মাথার চুল কেটে দিয়েছেন। জাপান পুলিশে বন্ধুবান্ধব ছিল, ওদের কাছ থেকে কিভাবে কি করতে হবে ওটা শুনে জানিয়ে দিয়েছিলাম, পরে কি হয়েছিল জানিনা।
বই পড়ুন, বড় বড় জায়গায় ডিগ্রি নিন, খুব ভাল কথা। শুধু মনে রাখবেন, যদি মানুষ হতে পারেন- বাকি দুটো হলে ভালো,না হলে কুছ পরোয়া নেহি। পমোডোরো টেকনিক নামে একটা পদ্ধতি আছে, গুগল করলেই পাবেন- ওটা দিয়ে সহজেই দিনের কিছু সময় বই পড়তে পারবেন। সহজ বই দিয়ে শুরু করুন, আস্তে আস্তে গভীরে যাবেন।
গুডলাক!


মহাভারত আর গীতা


আমি নবীজী বলি, ভাই। উনাকে সম্মান করছি কিনা এটা তো আল্লাহ দেখছেন।সায়েস সালাম মানে জানিনা তাই বলিনা। বললে সাল্লাল্লাহু আলাইহি অয়াসাল্লাম পুরোটাই বলি।


এই ছবিটা দেখে।ভারতীয়-আমেরিকান প্রফেসর শ্রীকান্ত দাতার আমেরিকার সর্বশ্রেষ্ঠ বিজনেস স্কুলের ডীন নির্বাচিত হয়েছেন, তাঁর সম্মানে সেখানে ভারতের পতাকা ওড়ানো হয়েছে। হাজার বার এই মাঠে বসে আড্ডা দিয়েছি, এর বিশালতায় মুগ্ধ হয়েছি। আমেরিকান ক্যাপিটালিজমের প্রাণভোমরা হিসেবে পরিচিত একটা প্রতিষ্ঠানে এভাবে একজন জ্ঞানী ব্যক্তি তাঁর নিজ দেশের পতাকা উড়িয়েছেন- এটা স্রেফ অবিশ্বাস্য লাগে আমার কাছে। এটা যে কত বিশাল অর্জন তা বোঝার ক্ষমতা খুব বেশি মানুষের নেই। বাংলাদেশি হিসেবে তীব্র ঈর্ষা নিয়ে মনে মনে ভাবি- একদিন আমাদের লাল সবুজ পতাকাও উড়বে এভাবে..


সেরা বই Ashwin Sanghi এর Chanakya's Chant


বিনয় ও ভদ্রতাকে সোশাল মিডিয়াতে বহু বাঙালি (দুপাড়েই) দুর্বলতা ভাবে। কাজেই ঠিক করেছি, আমার ভেতরের রাক্ষসটাকে মাঝে মাঝে ডিজিটাল স্পেসে ছেড়ে দেব। এর মানে হল, কেউ গালাগালি করলে তাকে তার চৌদ্দপুরুষ ভোলানো গালাগালি দেব মাঝে মাঝে (সবসময় না)।


কী শেখালো হার্ভার্ড?
দুবছর আগে যে স্বপ্নময় যাত্রা শুরু করেছিলাম, তার বিদায়ঘণ্টা বাজছে।বান্দরবান থেকে বোস্টন- যাত্রাটা ছিল অবিশ্বাস্য, অদ্ভুত, বিচিত্র, কিমাশ্চর্যম! বাংলাদেশ-মায়ানমার বর্ডারে রোহিঙ্গা সংকটের মাঝামাঝি দাঁড়িয়ে কল্পনাও করতে পারিনি একদিন পা রাখব বিশ্বের অন্যতম শ্রেষ্ঠ বিদ্যাপীঠে, সহপাঠী হিসেবে পাবো সারা বিশ্ব থেকে ছেঁকে আনা অসামান্য সব মানুষদের, সরাসরি বসতে পারবো বর্তমান বিশ্বের সর্বোচ্চ মননশীল কিছু শিক্ষকদের ক্লাসে।দশ বছর বয়েসে সর্বপ্রথম যে বিদ্যাপীঠের নাম শুনি, প্রায় পঁচিশ বছর পর সেখান থেকে গ্রাজুয়েশন করাটা আমার মত সামান্য মানুষের জন্যে অনেকটা স্বপ্ন স্পর্শ করার মতই আনন্দের।
তবে এই হরিষেও লুকিয়ে আছে বিষাদ- আগামী আঠাশ তারিখ যে কনভোকেশন হবে সেটা হবে শুধুই অনলাইনে। করোনা অতিমারীর এই ক্রান্তিকাল ছিনিয়ে নিয়েছে আমার অতি সযতনে লালিত একটা সুপ্ত ইচ্ছে- বাবা মা কে দুপাশে রেখে গ্রাজুয়েশনের কালো গাউন পরে জন হার্ভার্ডের মূর্তিকে পেছনে রেখে একটা ছবি তুলব- তা আর হল কই? এ কথা মা কে বলতেই মা বললেন, দেখ, কত মানুষ এ অতিমারীতে সর্বস্ব হারিয়েছে, সে তুলনায় এ আর কি? ভেবে দেখলাম, আসলেই তাই।
দু বছরে যা শিখেছি, তা কি দু পৃষ্ঠায় তুলে ধরা সম্ভব? নাহ- সম্ভব না।কিন্তু মোটা দাগে মূল অনুধাবনগুলো তো তুলে ধরা যায়! সে চেষ্টাই করা যাক!
হার্ভার্ডের প্রথম শিক্ষা হচ্ছে, প্রতিষ্ঠান মানুষকে বড় করে না- মানুষই প্রতিষ্ঠানকে বড় করে। প্রতিষ্ঠান মানুষকে একটা প্ল্যাটফর্ম দেয় মাত্র; মানবসত্তার সর্বোচ্চ উন্মেষে বিশ্ববিদ্যালয় বা প্রথাগত শিক্ষা অপরিহার্য নয় এটা বঙ্গবন্ধু, মহাত্মা গান্ধী, নজরুল সহ হাজার হাজার “অক্সফোর্ড-হার্ভার্ডে-না-পড়া” মহামানবেরা অজস্রবার প্রমাণ করেছেন। এটা মাথায় রেখেও একজন সদ্য হার্ভার্ড গ্রাজুয়েট হিসেবে সবচাইতে ভীতিকর যে প্রশ্নটি আমি নিজেকে করি, সেটি হচ্ছে- আমি কি আসলেই এর যোগ্য? কি হবে যদি এই “হার্ভার্ড” ট্যাগটাই আমার জীবনের সর্বোচ্চ অর্জন হয়? আমার এপিটাফে যদি এটা লেখা থাকে, “এখানে ঘুমিয়ে আছে মাসরুফ হোসেন, যে একদা হার্ভার্ডে পড়াশোনা করেছিল”- এর চাইতে হাস্যকর, মর্মান্তিক আর বিব্রতকর কি হতে পারে? দুটো বছর আমাকে যে শিক্ষা দেয়া হয়েছে, ওটা যদি কারো কোনো কাজেই না আসে, তাহলে এত এত সময়, শ্রম আর অর্থ ব্যয় পুরোটাই ব্যর্থ। সমস্যা হচ্ছে, পূর্বসুরীদের মধ্যে নোবেল বিজয়ী, প্রেসিডেন্ট/প্রধানমন্ত্রী, বিলিওনেয়ার এবং গত চারশ বছরের বড় বড় রথী মহারথীরা রয়েছেন।এঁদের অর্জনের সামনে দাঁড়ানো মানে পর্বতের সামনে মূষিক হিসেবে অবস্থান করার মতই।হিসেব করে দেখলাম, গত পঁয়ত্রিশ বছরে মানবজাতি বা নিদেনপক্ষে দেশের সমাজে কিংবা জ্ঞানের ভাণ্ডারে এই অধমের উল্লেখ করার মত এক বিন্দু অবদানও নেই।সম্পূর্ণ শূন্য ভাণ্ডার, পুরোটাই নিঃস্ব, রিক্ত। সমুদ্রের পাশে দাঁড়িয়ে পিপীলিকা যেমন অনুভব করে, এই অনুভূতিটাই আমার প্রথম শিক্ষা।পঁয়ত্রিশ বছরেও এত এত সুযোগ পাওয়া স্বত্বেও স্রেফ খাওয়া, ঘুমানো আর নিজের ফূর্তিতে দু চারটে বই পড়া ছাড়া আর কিছুই করতে পারিনি, পশ্চাদ্দেশে এই পদাঘাতের অনুভূতিটা হার্ভার্ড থেকে পাওয়া জ্ঞানের সর্বপ্রথম এবং অতি জরুরি হীরকখণ্ড-বিশেষ। বাকি জীবন কাটবে এই পরিস্থিতি পাল্টানোর সংগ্রামে, এ দিব্যি বুঝতে পারছি।
হার্ভার্ডের দ্বিতীয় শিক্ষার কথা বলতে গেলে চলে আসবে অমর্ত্য সেন, এরিক মাসকিন, জ্যাক যশট্যাক আর মাইকেল ক্রেমারের কথা। এই চারজনই নোবেল বিজয়ী, জ্যাক যশট্যাক বাদে বাকি তিনজনই অর্থনীতিতে, জ্যাক কেবলমাত্র চিকিৎসাবিজ্ঞানের।এর মধ্যে প্রফেসর সেন এবং প্রফেসর ম্যাসকিনের আমি সরাসরি ছাত্র, বাকি দুজনের সান্নিধ্যে এসেছি তাঁদের লেকচারে অংশ নিতে গিয়ে।এই চারজনের মধ্যে সবচাইতে কমন যে বৈশিষ্ট্যটি সেটি হচ্ছে একদম অকপটে “আমি জানি না” এই কথাটি বলতে পারা। এই অভিজ্ঞতা প্রথম হয়েছিল মহামনীষী অমর্ত্য সেনের অফিসে। তখনও উনার কোর্স নেইনি, দুরু দুরু বক্ষে শুধু দেখা করতে গিয়েছি।বাংলাদেশের রাজনৈতিক অর্থনীতি নিয়ে একটা প্রশ্ন করতেই তিনি মৃদু হেসে বললেন, দেখো, এটা চমৎকার একটা প্রশ্ন- এ নিয়ে বই লেখা যেতে পারে, কিন্তু এটা আমার জ্ঞানের বাইরে। আমি অর্থনীতিতে সামান্য কিছু অবদান রেখেছি মানে তো আর এই না যে আমি সর্ববিষয়ে জ্ঞানী।তুমি বরং এ বিষয়ে যিনি বিশেষজ্ঞ এমন কারো সাথে দেখা করো। একই অভিজ্ঞতা মাইকেল ক্রেমারের সাথেও। গতবছর এমআইটি এর অভিজিৎ ব্যানার্জি আর এস্টার দুফলো এর সাথে হার্ভার্ড থেকে নোবেল পুরষ্কার পেলেন মাইকেল ক্রেমার।তাঁকে বাংলাদেশের অর্থনীতি নিয়ে একটা প্রশ্ন করতেই তিনি বললেন- এর তিনটা উত্তর আছে। প্রথমটা হচ্ছে, আমি জানি না। দ্বিতীয়টা হচ্ছে, আন্দাজে তোমাকে কিছু একটা বলতে গেলে সেটা ভুল হবে। আর তৃতীয় উত্তর হচ্ছে, তুমি বরং ইয়েল বিশ্ববিদ্যালয়ের মুশফিক মোবারকের সাথে (বাংলাদেশি-আমেরিকান অর্থনীতিবিদ) যোগাযোগ করো- আমার কথা বলো।ওর এ বিষয়ে রিসার্চ আছে, ও ভাল বলতে পারবে।
আমাদের প্রতিবেশী আরেকটা বিশ্ববিখ্যাত প্রতিষ্ঠান ম্যাসাচুসেটস ইন্সটিটিউট অফ টেকনোলজিতে (এমআইটি) শুনতে গিয়েছিলাম দুহাজার পাঁচ সালে চিকিৎসাবিজ্ঞানে নোবেল বিজয়ী জ্যাক যশট্যাকের লেকচার।পাশে দাঁড়িয়ে ছবি তুলতে যেতেই ভীষণ লজ্জা পেয়ে বললেন, দেখো, আমার চাইতে অনেক গুরুত্বপূর্ণ গবেষণা করা লোকজন এসব পুরষ্কার পায়নি, এ নিয়ে অত মাথা ঘামিও না। বরং একটা সমস্যা পছন্দ করো যেটা নিয়ে খুব বেশি কাজ হয়নি এবং যেটা নিয়ে দীর্ঘ সময় ধরে ভাবতে তুমি বিরক্ত হবে না। লেগে থাকো, দেখবে সেটার সমাধানও হবে, সাথে পুরষ্কারও আসবে। আর না এলেই বা ক্ষতি কি? যে আনন্দটা পাবে তার কাছে পুরষ্কার কিছুই না। সর্বশেষ জন, এরিক ম্যাসকিন অমর্ত্য সেনের সাথে সহশিক্ষক হিসেবে পড়াতেন দর্শনের একটা কোর্স। ইনি যে এত বড় ব্যক্তিত্ব, অর্থনীতির বর্তমান দিকপালদের একজন- এটা পুরো সেমেস্টারে তাঁর পাশের সীটে বসে ক্লাস করেও বুঝতে পারিনি।জানিও নি যে অমর্ত্য সেনের সাথে সাথে আরেকজন নোবেল বিজয়ী একই ক্লাসে আমাদের পড়াচ্ছেন- কেউ জানানোর প্রয়োজনও বোধ করেনি!এই যে নিজের জ্ঞানের সীমাবদ্ধতা সম্পর্কে জ্ঞাত থেকে কোথায় থামতে হবে এটা জানা এবং সুস্পষ্টভাবে নিজের না জানাকে সবার সামনে স্বীকার করে নেয়া- হার্ভার্ডে এটা আমার দ্বিতীয় শিক্ষা।
মহাভারতের গল্পে যক্ষ যুধিষ্ঠিরকে জিজ্ঞাসা করেছিল, হে যুধিষ্ঠির, এ পৃথিবীর সবচাইতে আশ্চর্য বিষয় কি? যুধিষ্ঠির বলেছিলেন, এই যে প্রতিদিন এত শত শত লোক মৃত্যুবরণ করে তাও মানুষ এমন ভাবে চলাফেরা করে যেন তার মৃত্যু হবেনা হাজার বছরেও- এটাই সবচাইতে আশ্চর্যের ব্যাপার।যদি আমার কাছে কেউ জিজ্ঞাসা করেন, আমার উত্তরটি হচ্ছে, “এই যে সামাজিক যোগাযোগ মাধ্যমে একই ব্যক্তি রবীন্দ্রনাথের চেয়ে ভাল সাহিত্য বোঝে, সক্রেটিসের চেয়ে দর্শন বেশি বোঝে, সত্যজিৎ রায়ের চেয়ে সিনেমা বেশি বোঝে, ডক্টর ফাউচির চাইতে করোনাভাইরাস বেশি বোঝে এবং নেপোলিয়নের চাইতে যুদ্ধবিদ্যা বেশি বোঝে- এটাই বর্তমান পৃথিবীর সবচাইতে বড় অবাক হবার মত বিষয়”। অথচ আমার দেখা এই মনীষী-চতুষ্টয় নিজের গবেষণার বিষয়ের বাইরে এক বিন্দুও জাহির করতে যান না, বিনয়াবনত থাকেন প্রতি মুহূর্তে- সরাসরি বলেন নিজেদের জ্ঞানের সীমাবদ্ধতার কথা-এই বিনয়টা হার্ভার্ডে আমার দ্বিতীয় শিক্ষা। এনাদের মত বিনয় অর্জন এক জীবনে অসম্ভবের কাছাকাছি, কাজেই, যথারীতি আগামী দিনগুলো কাটাতে হবে বিনয়ের সাধনায়-এটাও পরিষ্কার।
তৃতীয় যে শিক্ষাটি, এটাকে হার্ভার্ড না বলে আমেরিকার মূল শিক্ষা বলা যেতে পারে- বাকস্বাধীনতা বা ফ্রিডম অফ স্পিচ। রেভারেন্ড ব্রায়ান হেয়ার নামে প্রায় আশি বছর বয়স্ক একজন প্রফেসর আছেন হার্ভার্ড কেনেডি স্কুলে।তিনি হেনরি কিসিঞ্জারের টিচিং এ্যাসিস্টেন্ট ছিলেন, তার কাছ থেকে শিখেছেন আন্তর্জাতিক সম্পর্কের অলিগলি। শক্তিপ্রয়োগের নীতি কোর্সে যতবার তিনি কিসিঞ্জারের প্রসঙ্গ এনেছেন, ততবার সবার সামনে আমি তাঁকে মনে করিয়ে দিয়েছি উনিশশ একাত্তর সালে বাঙালির গণহত্যায় এই নৃশংস মানুষটির ভূমিকার কথা। ফাইনাল টার্মপেপারে সরাসরি বাংলাদেশের মুক্তিযুদ্ধে কিসিঞ্জারকে এবং আমেরিকার নীতিকে অমানবিক, অপরাধমূলক, মানবতাবিরোধী এবং যুদ্ধাপরাধের শামিল হিসেবে বর্ণনা করেছি। আমার ধারণা ছিল এই কোর্সে প্রফেসর আমাকে ভাল নম্বর দেবেন না। তিনি শুধু সর্বোচ্চ নম্বরই দেন নি, হাতে লেখা নোট-এ সেই পেপারটির প্রশংসাও করেছিলেন।
এই যে ব্যক্তিগত বিশ্বাসের ঊর্ধ্বে উঠে নিরপেক্ষভাবে ভিন্ন একটি দৃষ্টিভঙ্গীকে মূল্যায়ন, এটা আমার কাছে অনেকটা ভিনগ্রহের বস্তু বলে মনে হয়েছিল। ধর্মতত্ত্ব স্কুলে গিয়েছিলাম প্রফেসর ফ্রান্সিস ক্লুনির অধীনে গীতা পড়তে, সেখানে আমি একমাত্র মুসলিম- বেশ কয়েকজন সনাতন ধর্মাবলম্বী, একজন হিন্দু সন্ন্যাসী (স্বামী সর্বপ্রিয়ানন্দ), বাকিরা খ্রিশ্চিয়ান, বৌদ্ধ, বাহাই, জুয়িশ ও অন্যান্য। নাস্তিক, এ্যাগনস্টিক এবং স্পিরিচুয়ালও ছিল কেউ কেউ। মজার ব্যাপার, প্রফেসর ক্লুনি নিজে একজন খ্রিশ্চিয়ান জেসুইট সন্ন্যাসী, পরিষ্কার সংস্কৃত জানেন, তিনি গীতা এবং সনাতন ধর্মের একজন শ্রেষ্ঠ পশ্চিমা পণ্ডিত। তাঁর ক্লাসে গীতার কিছু কিছু ব্যাখ্যা নিয়ে দ্বিমত করেছি, প্রতিবাদ করেছি, তর্ক করেছি-এমনকি সরাসরি এটাও বলেছি যে এই ব্যাখ্যা আমার কাছে গ্রহণযোগ্য নয় এবং তা এই কারণে। কেউ মনের ভুলেও প্রশ্ন তোলেনি কিভাবে একজন মুসলমান হয়েও আমি গীতা নিয়ে এত তর্ক করছি। যেসব আমি ঠিক বলেছি তাঁরা সেটা মেনে নিয়েছেন, আর যেসব ভুল বলেছি সেগুলো তাঁরা শুধরিয়ে দিয়েছেন। আমার ধর্মপরিচয়টা এখানে উল্লেখযোগ্যই নয়, জ্ঞানার্জনের প্রচেষ্টাটিই এদের কাছে জরুরী। এঁরা আধবয়েসী ভিনদেশী ছাত্রের কাছ থেকে শিখতে লজ্জিত নন, ব্যক্তিগত ইগো এঁদের জ্ঞানার্জনে বাধা হয়ে দাঁড়ায় না।যা মনে আসে আমি মুখ ফুটে বলতে পারি কোনও রকমের ব্যক্তিগত ক্ষয়ক্ষতির ভয় ছাড়াই-এই অভিজ্ঞতাটি আমাকে শিখিয়েছে জ্ঞানচর্চার প্রকৃত পরিবেশ কিরকম হতে পারে। স্বপ্ন দেখি, আমাদের দেশেও এমন জ্ঞানচর্চার পরিবেশ গড়ে উঠবে।
চতুর্থ শিক্ষাটি পেয়েছিলাম হার্ভার্ড কেনেডি স্কুলের রেজিস্ট্রার অফিসে বসে। তখন সবেমাত্র সেকেন্ড সেমিস্টারের গ্রেডস হাতে পেয়েছি, টিপিকাল বাংলাদেশি ছাত্রের মত হিসেব করছি পয়েন্ট কোনটায় কিরকম, সিজিপিএ কেমন আসছে। বাহাদুরি দেখাতে গিয়ে এমআইটিতে কয়েকটা কট্টর টেকনিকাল কোর্স নিয়েছিলাম যেটার কোনো ব্যাকগ্রাউন্ড আমার ছিলোনা। ওই দুটো কোর্সে গ্রেড আশানুরূপ আসেনি, সেটা নিয়ে বার বার হিসেব কষছি। যেহেতু এমআইটি অন্য প্রতিষ্ঠান, সেখানের গ্রেড পয়েন্ট হার্ভার্ডের নিয়মে রূপান্তর করাটাও একটা ভেজালের কাজ। সব মিলিয়ে হাজারটা প্রশ্ন মাথায়, ইশ, যদি সিজিপিএ যদি একটু কমে যায়?! রেজিস্ট্রার অফিসে ফোন করে এগুলো জানতে চাইতেই বলল, ভাই, তোমার প্রশ্নের মাথামুণ্ডু কিচ্ছু বুঝতে পারছিনা, তুমি অফিস সময়ে চলে এসো আমার কাছে- দেখি কি কাহিনী তোমার।যাবার পর ওখানের দায়িত্বরত কর্মকর্তাকে বললাম, ভাই এই এই অবস্থা, আমি আমার সিজিপিএ হিসেব করব কিভাবে? প্রশ্নটা শুনে সে আমার দিকে প্রায় পাঁচ মিনিট তাকিয়ে থাকলো, তারপর বলল, সিজিপিএ হিসেব করে কি করবা তুমি? কি দরকার এইটা? আমার মাথায় হাত! সাউথ এশিয়ার ছাত্ররা পয়েন্ট জিরো জিরো ওয়ান সিজিপিএ বাড়ানোর আশায় পারলে আত্মবলিদান করে ফেলে আর এই গাধা বলে কি?!
বললাম, সিজিপিএ দিয়ে কি হবে মানে? যদি পিএইচডি করতে চাই, রিসার্চ করতে চাই, তাহলে সিজিপিএ দেখতে চাইবে না? আর এত কষ্ট করে পড়াশোনা করলাম সিজিপিএ হিসেব করতে পারবোনা মানে? রেজিস্ট্রার অফিসের কর্মকর্তা আমার প্রশ্নে আরো ভড়কে গেল। বলল, “কেন ভাই, তোমার ট্রান্সক্রিপ্টে তো লেখাই আছে কোন কোর্সে কি লেটার গ্রেড ( অর্থাৎ এ, এ মাইনাস, বি প্লাস ইত্যাদি) পেয়েছ, সেটা দিয়েই তো সবাই কাজ চালায়, সিজিপিএ নিয়ে মাস্টার্স লেভেলে এত মাথাব্যাথা কেন তোমার? আর ট্রান্সক্রিপ্টে তো সিজিপিএ লেখা থাকেনা কোথাও!”- এইবার আমার মাথায় হাত, ট্রান্সক্রিপ্টে সিজিপিএ লেখা থাকেনা?! হে ভগবান!তাহলে দিন রাত খেটে মরলাম কেন এতদিন?!” রেজিস্ট্রার অফিসের কর্মকর্তা উত্তর দিলো, দেখো ভাই, এখানের ধারণাটা হচ্ছে, ভর্তি যেহেতু হতে পেরেছ হার্ভার্ডে, একটা মিনিমাম লেভেলের বুদ্ধিশুদ্ধি তোমাদের সবার আছে- কেনেডি স্কুলে আমরা সব কোর্স মিলিয়ে এভারেজে বি মাইনাস (অর্থাৎ ৫ আউট অফ ১০) সিজিপিএ রাখলেই তাকে ডিগ্রির জন্য উপযুক্ত ভাবি। এই সিজিপিএ ক্যালকুলেশন করে রেজিস্ট্রার অফিস, কারো রেজাল্ট খুব খারাপ হলে তখন ওটা নিয়ে হিসেব নিকাশ করি আমরা যে কিভাবে ও পাস করে বের হবে, এ ছাড়া ছাত্রের ট্রান্সক্রিপ্ট বা নম্বর শিটে এই সিজিপিএ এর কোনও অস্তিত্বই থাকেনা। এর পেছনে কারণ হচ্ছে, তুমি কেনেডি স্কুলের ছাত্র, কিন্তু দেখা গেল তুমি নিজের কমফোর্ট জোনের বাইরে গিয়ে এমআইটি বা বিজনেস স্কুলে খুব কঠিন একটা কোর্স নিলে- এতে তোমার গ্রেড খারাপ এলেও এমন কিছু শিখতে পারলে যা হয়তো তোমার জীবনটাকেই পাল্টে দিলো। তুমি দেখা গেল পরবর্তীতে পিএইচডি করলে ওই লাইনে, বা কর্মক্ষেত্র বেছে নিলে ওই বিষয়ের উপর। এই যে একজন ছাত্রের অপরিসীম সম্ভাবনা, তাকে সিজিপিএ ধরে রাখার ভয় দেখিয়ে সেটা সীমাবদ্ধ করে রাখার বিপক্ষে অবস্থান হার্ভার্ডের।লোকপ্রশাসন পড়তে এসেছ বলে তোমার যে অন্য বিষয় ভাল লাগবে না , বা নিজের প্যাশন তুমি অন্য কোনও ডিসিপ্লিনে খুঁজে পাবে না- এমন তো না, তাইনা?”
এই জিনিসটা আমার জন্য সত্যিকারের কালচারাল শক ছিল। সত্যিই তো, একেকজন ছাত্রের যে অপরিসীম সম্ভাবনা, কোন অধিকারে আমরা সেটাকে আটকে ফেলি? অনার্সে অর্থনীতি পড়া একজন যদি পরবর্তীতে পদার্থবিজ্ঞানে তার আনন্দ খুঁজে পায়, শিক্ষাব্যবস্থার কি উচিৎ না তার সেই প্যাশনকে জায়গা দেবার? প্রমথ চৌধুরী বলেছেন, সুশিক্ষিত লোক মাত্রই স্বশিক্ষিত। ভিন্ন ডিসিপ্লিনের একজন ছাত্র যদি নিজ আগ্রহ থেকে প্রবল পরিশ্রম করে নতুন একটা বিষয়ে পিএইচডিতে ভর্তি হবার মত যোগ্যতার প্রমাণ শিক্ষকদের কাছে দিতে পারে, কোন অধিকারে তাকে শিখতে দেয়া হবেনা? জ্ঞানের রাস্তায় প্রবেশের মুখে এক যোগ্যতা ছাড়া অন্য কোনওরকম চৌকিদারি থাকা যে ঠিক না, মানুষের সম্ভাবনাকে যে আটকে দেবার অধিকার কারো নেই, হার্ভার্ডে এটাই আমার চতুর্থ শিক্ষা।
এবার আসি সর্বশেষ এবং সবচাইতে গুরুত্বপূর্ণ শিক্ষাটিতে। উপরের বাকি চারটি জিনিস যদি নাও জানতাম, এই একটা জিনিস জানাটা আমার জন্য সবচাইতে জরুরী ছিল, নইলে সারাজীবন একটা ভুল ধারণা নিয়েই কাটাতাম। এই একটা শিক্ষার জন্য মনে মনে আফসোস করি, ইস, আর যদি পনেরোটা বছর আগে আসতাম এখানে, কতই না ভাল হত! এই শিক্ষাটা কেমন তার একটা উদাহরণ দিতে পারি। মনে করুন আপনি একটা আন্তর্জাতিক কনফারেন্সে গিয়েছেন- সবাই শেখানে কেতাদস্তর স্যুট টাই পরা- একমাত্র আপনি সেখানে সবার মাঝে বসে আছেন, সম্পূর্ণ দিগম্বর অবস্থায়- আপনার দেহে একটা সুতোও নেই। কল্পনা করতে পারেন, কি ভয়ঙ্কর রকমের লজ্জাজনক ব্যাপারটা? দুই বছর হার্ভার্ড বিশ্ববিদ্যালয়ে লোকপ্রশাসনে মাস্টার্স শেষ করে আমার অনুভূতি ঠিক এরকম। বিশ্বাস করুন, এক বিন্দু বাড়িয়ে বলছিনা- বুদ্ধিবৃত্তির দিক থেকে নিজেকে সম্পূর্ণ নগ্ন লাগে, মনে হয়, গত তিন দশকের জীবনে স্রেফ চাপাবাজি করে আর ভাসা ভাসা অসম্পূর্ণ জ্ঞান জাহির করে এতদূর এসেছি, আমার বিন্দুমাত্র ধারণা নেই আসল ঘটনা কি।মস্তিষ্ককে যদি একটা কাঁচের জগের সাথে তুলনা করেন, এতদিন আমার জগ পুরোটাই ভর্তি ছিল উদ্ভট অহংকার, স্বল্প জ্ঞানের ঔদ্ধত্ব এবং নিজের সম্পর্কে সম্পূর্ণ মিথ্যে উচ্চ ধারণার দুর্গন্ধযুক্ত নর্দমার পানিতে পরিপূর্ণ। হার্ভার্ড যেটা করেছে, ধুয়ে মুছে ওই নোংরা পানি পরিষ্কার করে একটা ঝকঝকে পরিষ্কার জগ উপহার দিয়েছে, যেটা পরিষ্কার হলেও পুরোপুরি খালি। একরাশ লজ্জার সাথে সবার সামনে প্রকাশ্যে স্বীকার করি, যেসব জ্ঞানগর্ভ কথা আপনাদের সামনে ফেসবুকে এবং অন্যান্য জায়গায় বলে বেড়িয়েছি-এগুলোর কিছুই আমি নিজেই শিখতে পারিনি, আই লিটারালি নো নাথিং! এ্যাবসলিউটলি নাথিং! এটা বিনয় না, বিনয় করে এই কথা বলতে গেলে সক্রেটিসের মত জ্ঞানী হতে হয় যা আমার মত ক্ষুদ্র মানুষের পক্ষে শুধু বেমানানই নয়, চরম বেয়াদবীরও সামিল। কাজেই, বিনয় নয়, যেটা বললাম এটা একটা কর্কশ, নির্জলা, সাজগোজহীন সত্যি কথা।
এই সত্য আবিষ্কার করেছি খুব বেশিদিন হয়নি। কিছুদিন প্রচণ্ড ডিপ্রেশনে ছিলাম, এমনকি এক দুবার অর্থহীন এই মূর্খতার কথা ভেবে আত্মহননের চিন্তাও উঁকি দিয়েছে। কিন্তু তারপর এসেছে এক ধরণের প্রশান্তি, যেটার সাথে অনেকটা নির্বানলাভের তুলনা করা যায়। শত্রু যখন চারিপাশ ঘিরে ধরে, ভীরু যোদ্ধা তখন বলে, হায়! আমাদের তো চারপাশ থেকে ঘিরে ধরেছে, এবার আমরা শেষ! কিন্তু সাহসী যোদ্ধা করে উল্টোটা-সে বলে, বাহ! এই তো সুযোগ, আমরা এবার চারদিক থেকে শত্রুকে আক্রমণ করতে পারব!
মহামতি অমর্ত্য সেনের কাছেই হার্ভার্ড জীবনের সর্বশেষ ক্লাসটি করেছি, তিনি আর তাঁর সহধর্মিনী প্রফেসর এমা দুজন মিলে পড়াতেন কার্ল মার্ক্স এবং এ্যাডাম স্মিথের দর্শনের তুলনামূলক আলোচনা। কোর্স ম্যাটেরিয়াল হিসেবে “কমিউনিস্ট ম্যানিফেস্টো” পড়তে হয়েছিল, যেখানে মার্ক্স শ্রমিকদের উদ্বুদ্ধ করেছেন তাঁর বিখ্যাত একটি উক্তি দিয়ে- হে শ্রমিক ভাইয়েরা, শেকল ছাড়া তোমাদের হারানোর কিছু নেই। এই উক্তিটি নিজের জন্য কিছুটা পরিবর্তন করে নিয়েছি। যত বড় মূর্খই হই না কেন, আজ থেকে যদি চেষ্টা করি- I have nothing to lose but my own ignorance.
মূর্খতা ছাড়া সামনের দিনগুলোতে আমার হারানোর আর কিছু নেই- এটাই হার্ভার্ডের সর্বশেষ এবং সবচাইতে গুরুত্বপূর্ণ শিক্ষা।
সবাইকে ঈদ মোবারক!
লঙ আইল্যান্ড, নিউ ইয়র্ক
২৫/৫/২০২০


প্রশিক্ষণের দিনের কোনো লেখা নেই কিন্তু মজার ব্যাপার, সারদাতে প্রথম রাতের স্মৃতি সুস্পষ্ট লেখা আছে।এই নিন!
আজ ১২ তারিখ,এখন রাত ২টা ৩০ বাজে কাঁটায় কাঁটায়।গতকাল বেলা ১১ টার সময় ঢাকা থেকে রওয়ানা দিয়ে সন্ধ্যা ৬ টার দিকে গন্তব্যে পৌঁছেছি।সব জিনিসপত্র গুছানো শেষে এইমাত্র ল্যাপটপ খুলে বসলাম।সকাল থেকে থেকে(পরবর্তী নোটিশ না পাওয়া পর্যন্ত) মোবাইল ফোন এবং ইন্টারনেটের মডেম “আউট-অফ-বাউন্ড” হতে যাচ্ছে-জানিনা কতদিন পর্যন্ত এটি বলবৎ থাকবে।তাই ঝটপট কিছু অনুভূতি শেয়ার করিঃ
১) ৬ বছর ক্যাডেট কলেজ এবং তারপর বিএমএ তে থাকার অভিজ্ঞতা-এর পরেও আমার মা একটুও বদলাননি।বিশেষ করে একাডেমিতে আসার শেষ কয়েক দিন আগে এমন কান্নাকাটি করছিলেন যে আমার পক্ষে অশ্রু সংবরণ করা খুব কঠিন হয়ে পড়েছিলো।মা-রা বোধহয় এমনই হন,সময়ের সাথে সাথে সব কিছু পাল্টালেও সন্তানের প্রতি তাঁদের মমতার বিন্দুমাত্র হেরফের হয়না…
২) আসার ঠিক আগের দিন দুপুর পর্যন্ত আম্মুর সাথে সাথে আমারও প্রচন্ড মন খারাপ ছিলো-এক বছরের জন্যে পরিবার থেকে দূরে থাকতে হবে ভেবে।তবে সেদিন শাহরুখ খানের কনসার্টটি আমার মনকে চাঙ্গা করতে যথেষ্ট সহায়তা করেছে।ডেড পোয়েটস সোসাইটি নামক রবিন উইলিয়ামসের একটি সিনেমাতে একটা লাইন ছিলো অনেকটা এরকম-
“Medical,engineering,business etc are noble professions that make life possible in this earth.But poetry,romance,charm,literature….that’s what we live for.Without these,life would be meaningless.”
আসলেই তো,আমাদের জীবনে যদি এন্টারটেইনারদের অস্তিত্ব না থাকত-কি নিরানন্দ জীবনই না হত সেটি!
৩)বিজয়ের মাস ডিসেম্বর,খুব ইচ্ছে ছিল মুক্তিযুদ্ধ এবং মুক্তিযোদ্ধাদের নিয়ে কিছু লেখার-কিন্তু মনে হচ্ছেনা খুব শিঘ্রি সেটি সম্ভবপর হবে।আশা করি পরবর্তীতে লগ-ইন করবার পর সিসিবিতে মুক্তিযুদ্ধবিষয়ক দারুণ কিছু পোস্ট দেখতে পাব।
৪)ক্যাডেট কলেজ এবং পরবর্তীতে বিএমএ ট্রেনিং আমাকে সম্পূর্ণ নতুন একটি পরিস্থিতির সাথে খাপ খাইয়ে নিতে কতটা সাহায্য করছে তা ভাষায় প্রকাশ করা অসম্ভব।এখনও পর্যন্ত আমাদের ব্যাচে পিসিসির আশীষ,জাহিদ ভাই,কুমিল্লার মান্না ভাই এবং জেসিসির রিয়াজ ভাই(৩০তম) সাথে কথা হয়েছে।এছাড়া আসার পথে রাজশাহী ক্যাডেট কলেজের সাইনবোর্ডও দেখতে পেরেছি-মনে হচ্ছিলো আমি যেন আবার আমার পুরনো ক্যাডেট জীবনে ফিরে যাচ্ছি!বাজি রেখে বলতে পারি,সব এক্স ক্যাডেটের অনুভূতি একই!
৫) আমার ট্রেনিং আনুষ্ঠানিকভাবে শুরু হতে যাচ্ছে দু-একদিনের মধ্যেই।সম্ভবত সিসিবিতে আগের মত আমার উপস্থিতি থাকবেনা,প্রিয় মানুষদের জন্মদিনে আমার অতি সাধারণ শুভেচ্ছা-ব্লগগুলো হয়তো আগের মত নিয়মিত আসবেনা।বেশ মিস করব সবাইকে-যদিও আমি বিশ্বাস করি,স্থানের দূরত্ব বাড়লেই মনের দূরত্ব বৃদ্ধি অন্ততঃ ক্যাডেটদের পারস্পরিক অনুভূতির ক্ষেত্রে ঘটেনা।
আজ এ পর্যন্তই।পরবর্তী সুযোগ না আসা পর্যন্ত সবাইকে শুভেচ্ছা!


বাংলাদেশের একটা প্রজন্মকে তিনটা কাজে উদ্বুদ্ধ করতে চাই: এক) শরীরচর্চা দুই) বই পড়া তিন) ক্রিটিকাল থিংকিং।


কিংডম অফ হেভেন দেখেন


হাস্যকর রকমের জঘন্য। এই অলিখিত নিয়ম অনুসারে একজন এমআইটি বা অক্সফোর্ড গ্রাজুয়েটের পক্ষেও এখানকার শিক্ষক হওয়া সম্ভব না আন্ডারগ্রাড এখানের না হলে। ন্যাক্কারজনক স্রেফ।


"শিক্ষাছুটি" নামে একটা অসামান্য বস্তু এই পৃথিবীতে আছে। ইংরেজিতে উহাকে বলে স্টাডি লীভ(study leave)। গুগল করেন, দুই কানের মাঝখানে মস্তিষ্ক নামে একটা জিনিস থাকার কথা (আপনার আছে কিনা আমি নিশ্চিত নই) ওটা খাটান, উত্তর পেয়ে যাবেন।


পল স্যামুয়েলসনের Economics


পুলিশে চাকুরি করি শুনলেই সবাই মনে করে আমি ভীষণ মারকুটে, সকাল বিকাল ধোলাই দিয়ে বেড়াই। এটি সত্য নয় এবং আমার প্রায় দশ বছরের ক্যারিয়ারে আমি নিজ থেকে কাউকে একটা চড়-থাপ্পড়ও দেইনি।যে কোনো প্রকার ভায়োলেন্সকে আমি ঘৃণা করি, এবং আইন আমাকে কারো গায়ে হাত দেবার অধিকার দেয়না বলে বিশ্বাস করি (আত্মরক্ষার্থে ছাড়া)। ক্যারিয়ারের শুরুর দিকে তিন বার এর ব্যতিক্রম ঘটেছে, এবং এখন সেগুলো মনে পড়লে লজ্জা লাগে এই ভেবে যে আমি আইন রক্ষক হয়েও আইন ভঙ্গ করেছি। এই তিন ক্ষেত্রে ধোলাই হজম করা ব্যক্তিরা হচ্ছেন:
এক) রেল দুর্ঘটনায় আহত নারীর শরীরে বাজে ভাবে হাত দেয়া এবং গলার চেইন ছিনিয়ে নিতে চাওয়া এক স্থানীয় ব্যক্তি
দুই) বারো বছরের এক কিশোরীকে ধর্ষণ করে তার দেহের ঊর্ধ্বাংশ ক্ষতবিক্ষত করা এক চল্লিশোর্ধ্ব ব্যক্তি
তিন) গলায় পেছন থেকে ফাঁস দিয়ে অন্তত: পাঁচজন গাড়ীচালককে হত্যা করে গাড়ি ছিনিয়ে নেয়া খুনী।
খুব অল্প বয়েসে পুলিশে যোগ দেয়ায় সেই সময়ে আবেগের বশে নিজের উপর নিয়ন্ত্রণ হারিয়েছিলাম, এখন মনে পড়লে খুব লজ্জা লাগে।


ঢোকার আগে কোনও চাহিদা নাই। ঢোকার পরে কিছুটা কাজে লাগলেও লাগতে পারে।


অনেক কৃতজ্ঞতা প্রশ্নটির জন্য। সুস্থ আছি তবে জীবনযাত্রা স্থবির। বিশ্ববিদ্যালয়ের ক্লাস দূরশিক্ষণের মাধ্যমে হচ্ছে, সব প্রোগ্রাম ক্যানসেল।


এই যে এটা। সেই নব্বই দশকের গান কিন্তু আজও অমলিন!


সূরা আর-রহমান


বীর মুক্তিযোদ্ধাদের প্রাণের শ্লোগান স্বীকৃতি পাওয়াতে সুদূর ম্যাসাচুসেটস থেকে আনন্দ অনুভব করছি।


সাধারণত মৃত্যু নিয়ে করা জোকগুলোকে ডার্ক হিউমার বলা হয়। বাংলা মুভি "হেমলক সোসাইটি" এমন একটি ডার্ক কমেডি।


ভাই মোটা দাগে বললে দুই ভাগে: ফিকশন (গল্প , উপন্যাস, নাটক, কবিতা ইত্যাদি) এবং নন-ফিকশন ( ইতিহাস, বিজ্ঞান, ভূগোল, রাষ্ট্রবিজ্ঞান, আইন ইত্যাদি)। সোজা বাংলায় বললে, লেখকের কল্পনায় সৃষ্ট সব বই ফিকশন, বাকিগুলো নন ফিকশন।


ফুট ফেটিশ অস্বাভাবিক কিছু না।বহু বিখ্যাত ব্যক্তির আছে।


নায়িকা অবশ্যই ভারতীয় মরমী কবি ক্যাটরিনা কাইফ। অন্তত: গোটাপাঁচেক অন্তরঙ্গ দৃশ্য আবশ্যক। জনরা হতে হবে ইরোটিক থ্রিলার- শ্যারন স্টোনের বেসিক ইন্সটিংক্ট এর মত 🤗


প্রমোশন পেয়ে ডিআইজি ও হবার রেকর্ড আছে, যদিও এখন সে সম্ভাবনা খুব কম।


আপনার যদি রিসার্চ পেপার থাকে এবং যদি তা পাবলিশ করা থাকে, সেটা খুব শক্তভাবে আপনার এ্যাডমিশন কমিটি কে প্রভাবিত করবে।


যে মানুষটি নিজের ধর্ম সম্পর্কে ভালভাবে বুঝে,চিন্তা করে, পড়ে তারপর ধর্ম পালন করেন।
যে মানুষটি জানেন, কে ধার্মিক কে ধর্মচ্যুত এটার হিসেব একমাত্র স্রষ্টার হাতে।
যে মানুষটি নিজের ধর্ম নিয়ে অশ্লীল অহঙ্কারে ভোগেন না এবং অন্যকে নিজের চাইতে ছোট ভাবেন না।
যে মানুষটি আত্মউন্নয়ন এবং নিজের ভুলত্রুটি সংশোধনে এতই মশগুল যে গায়ে পড়ে অন্যকে জোর করে ধর্মজ্ঞান প্রদানের সময় পান না।
যে মানুষটি মানেন, ধর্ম মানুষের জন্য, ধর্মের জন্য মানুষ নয়।
যে মানুষটি স্রষ্টার অপূর্ব সৃষ্টির অপার রহস্য অবলোকনে আত্মহারা, নীচতা আর ক্ষুদ্রতা তাকে স্পর্শ করেনি
যে মানুষটি ধর্ম গ্রন্থের পাতা থেকে বাক্য তুলে এনে সেটা আরেকজনকে খাটো করতে ব্যবহার করেনা
যে মানুষটি বিজ্ঞানের ভুল ব্যাখ্যা আর কুযুক্তি দিয়ে ধর্মকে প্রমান করার মূর্খতা না দেখিয়ে নিজ বিশ্বাস নিয়ে সন্তুষ্ট থাকে
পশুপাখির কষ্টে যে মানুষটি কষ্ট পায়, ধর্মের অংশ হিসেবে যে মানুষের সাথে সাথে পশুপাখিকেও ভালবাসে
যে মানুষটির কাছে সবচাইতে বড় প্রার্থনাস্থল হচ্ছে তার বিবেক, সবচাইতে বড় পূণ্য হচ্ছে মানবতার সেবা
.....এই রকম ধার্মিক মানুষ আমার আত্মার আত্মীয়, পরম সুহৃদ।


ধর্ম নিয়ে কুযুক্তি ও মূর্খতার সমন্বয়ে সদ্য অন্ডকোষ ছিন্নকৃত ছাগলের ন্যায় ম্যাৎকারধ্বনিতে আকাশ বাতাস প্রকম্পিত করা বদমায়েশগুলোর আস্ফালন দেখলে সবচাইতে বিরক্ত হই। এদের নিজেদেরকে অন্যের চাইতে শ্রেষ্ঠতর ভাবার ঔদ্ধত্ব এদের মূর্খতার মতই আকাশচুম্বী। বাস্তব জীবনে ত্রিসীমানায় ঘেঁষতে না পারা এই অসভ্য, বর্বর, মধ্যযুগীয় দো পেয়ে জানোয়ারগুলো অনলাইনের আড়ালে লুকিয়ে যার সাথে ইচ্ছা বাহাসের সুযোগ ও সাহস পায়, এটা ভাবলে আমার স্রেফ গা ঘিনঘিন করে।
ঠিক করেছি এই অপদার্থ বেল্লিকগুলোকে আমার ভার্চুয়াল লাইফে ঢোকার সুযোগই দেব না। বেচাল দেখলে সোজা ব্লক।


হার্ভার্ড ধর্মতত্ত্ব স্কুলে কোরআন এবং ইসলাম নিয়ে অসাধারণ সব গবেষণা হয়। হার্ভার্ডের কোন লাইব্রেরি এটা যদি জানাতে পারেন নিজে গিয়ে দেখে আসতাম। সত্য হলে অবাক হবার কিছু নাই, কারণ একটা উদার শিক্ষা প্রতিষ্ঠানে পৃথিবীর অন্যতম প্রধান একটা ধর্মের বানী থাকাটাই স্বাভাবিক। যদিও এরকম উদারতা বেশিরভাগ ধর্মান্ধ কূপমণ্ডূকদের মধ্যে পাওয়া অসম্ভব। গীতা আর মহাভারত নিয়ে মাঝে মাঝে দু কথা লিখি বলে এরা ইতোমধ্যে আমাকে ধর্মচ্যুত ঘোষণা করেছে, এদের ক্ষমতা থাকলে হয়ত মেরেই ফেলত।


এনাদের শুধু নিজ ধর্ম শ্রেষ্ঠ বুঝলে হবে না, জোর করে বিজ্ঞান ও যুক্তির ভুলভাল ব্যবহার করে আর দশজনকে ওই শ্রেষ্ঠত্ব গলা টিপে ধরে গিলাইতে হবে। শুধু তাই না, নিজের ইচ্ছামত এরা ধর্মগ্রন্থও ব্যবহার করে। এই যেমন: আপনাকে পছন্দ হচ্ছে না? এরা ধর্মগ্রন্থ থেকে একটা বানী বা পৃষ্ঠা এনে বলবে- এই দেখেন আপনি হচ্ছেন এইখানে বর্নিত অমুক খারাপ ব্যক্তি। এর মানে, স্রষ্টার যা কাজ এরা তা নিজের হাতেই তুলে নিয়েছে।
ব্যক্তিজীবনে এরা সাধারণত অত্যন্ত ভীতু এবং নীচশ্রেনীর প্রানী। অন্ধকারের জীব যেমন আলো দেখলে চ্যাঁচায়, এরাও নিজেদের ওই ক্ষুদ্রাতিক্ষুদ্র প্রকোষ্ঠের বাইরের কিছু দেখলে তারস্বরে চিৎকার করে। এদের মস্তিষ্ক বদ্ধ, এদের জ্ঞানদৃষ্টি অন্ধ, এরা মিথ্যুক ও পরজীবী। এদের সর্বোচ্চ দৌড় কম্পিউটারের আড়ালে থেকে অন্যকে খাটো করা পর্যন্ত অথবা উগ্র ধর্মীয় জঙ্গীদের কাছে আপনার প্রাণনাশের চেষ্টা পর্যন্ত।
ধর্ম যে মানব কল্যানের, ধর্ম যে প্রেমের কথা বলে, মঙ্গলের কথা বলে- এটা এই চিরহতভাগাদের কল্পনার বাইরে। এদের অস্তিত্বে কারো কোনও লাভ হয়না, এরা অক্সিজেন এবং জায়গার অপচয়।
এদের আচরণের ফলে মূলত: যেটা হয়, মানুষ ধর্মের প্রতি বিদ্বেষ এবং ঘৃণা নিয়ে বাড়ি ফেরে।





এইটা 😁😁


দেশে আইসা সুলতানের কাচ্চি খাইতে চাই এইটাই বলার আছে।


মেডিটেশনস- মার্কাস অরেলিয়াস
আর্ট অফ ওয়ার- সান জু
শ্রীমদ্ভগবদগীতা - শ্রী কৃষ্ণ


কোন সরকারী অফিসে নেয় না এইটা বা বাধ্য করেনা এটা জানায়েন পারলে।


ইংরেজিতে দারুন সব ব্যাখ্যা আছে।আমি বর্তমানে পড়ছি মধুসূদন সরস্বতীর গীতার ভাষ্যের ইংরেজি অনুবাদ। বাংলায় শ্রী জগদীশ ঘোষের অনুবাদ পড়েছি, ভাল লেগেছে।


আপডেট: ইনি হচ্ছেন কুখ্যাত যুদ্ধাপরাধী সাঈদির ভাবশিষ্য এবং জামাতিদের নতুন মুখ, যিনি সাঈদিকে "সিংহ" হিসেবে শ্রোতাদের সামনে বয়ান করেছিলেন। কথাবার্তায় অন্য অশিক্ষিত হুজুরদের চাইতে স্মার্ট, কিন্তু মূলত: নতুন বোতলে ওই পুরনো মদ। অবলীলায় মিথ্যা ও বানোয়াট কথাবার্তা বলেন খুব কনফিডেন্টলি। একজন সুচতুর ধর্মব্যবসায়ী। বাংলাদেশের ধর্মান্ধ মূর্খদের জন্য নতুন অবতার।জেনে বুঝে খোঁজ নিয়ে বলছি কথাগুলো।
সতর্কতা: যা বলেছি সব কিছুর প্রমাণ নেটেই আছে। মতামত পছন্দ না হলে পাল্টা মতামত দিন, গালাগালি করতে এলে ঠ্যাঙ ভেঙে হাতে ধরিয়ে দেবো।


প্রশ্নটি আমাকে উদ্দেশ্য করে করা। কয়েকটা জিনিস পরিষ্কার করি, কেমন? এই কথাগুলো এক্কেবারে ছেনী-হাতুড়ি দিয়ে বুকের মধ্যে খোদাই করে নিন:
এক) আমার জবাবদিহিতা স্রেফ আল্লাহ রাব্বুল আলআমিনের কাছে। আপনি এবং আপনার চৌদ্দপুরুষ আমাকে নিয়ে কি ভাবলেন তাতে আমার ঘোড়ার লেজের ডগার চুলটাও যায় আসে না।
দুই) আমি নামধারী নাকি আসল মুসলমান সেইটা ঠিক করে দেবার আপনি কোন Cat এর Ball ? নিজেরে কি আল্লাহ ভাবেন নাকি(নাউজুবিল্লাহ)? এইসব ভাবা বন্ধ করেন।
তিন) আমি গীতা পড়ি, মহাভারত পড়ি, কোরআন পড়ি, নবীজী (স) এর জীবনী পড়ি, বিজ্ঞান বিষয়ক বই পড়ি, ইতিহাস-দর্শন-সাহিত্য সবই পড়ি। শুধু পড়িই না, অন্তরে লালন করি এবং সীমিত সামর্থে সেই আলো ছড়িয়ে দেবার চেষ্টা করি। আপনি এবং আপনার সঙ্গীসাথী অপোগন্ডের দল চোদ্দপুরুষ মিলেও এটা বন্ধ করতে পারবেন না এবং আরো পঞ্চাশবার মানব জন্ম নিলেও জ্ঞানার্জনের অপরিসীম আনন্দ অনুভব করতে পারবেন না এটা আমার নিশ্চিত বিশ্বাস। কাজেই, রাস্তা মাপতে থাকেন। সবশেষে আপনার জন্য আমার এই মুহূর্তে হাতের কাছে থাকা তিনটা বইয়ের ছবি দিচ্ছি।এই বইগুলাতে দাঁত বসানোর মত বিদ্যা অর্জন করতে আপনার আরো সহস্র বছর লাগার কথা, আপাতত: দেখতে থাকুন!
যদি সৎসাহস থাকে আর সাচ্চা মুসলমান হয়ে থাকেন তাহলে বেনামে লুকিয়ে জিজ্ঞাসা না করে সরাসরি আমার নাম উল্লেখ করে আমাকে প্রশ্ন করুন।আপনার চেহারাটা দেখতে আমি খুবই আগ্রহী।


খুব সংক্ষেপে বলতে গেলে, ইসলাম ধর্মাবলম্বীদের প্রতি অযৌক্তিক ঘৃণা, ভীতি কিংবা বিদ্বেষকে ইসলামোফোবিয়া বলে।এটি একটি বর্ণবাদী আচরণ এবং অত্যন্ত ঘৃণ্য। কিছু মানুষের অপকর্মের দায় গোটা একটা জাতির গায়ে চাপিয়ে দেয়াটা নিকৃষ্ট একটি আচরণ।


যে মুসলিমরা এক সময় জ্ঞান বিজ্ঞানে গোটা বিশ্বকে নেতৃত্ব দিত, যাদের হাত ধরে মধ্যযুগে ভিত্তি রচিত হয়েছে আধুনিক বিজ্ঞানের নানা শাখা প্রশাখার, যাদের শহরের আভিজাত্য নির্ধারিত হত লাইব্রেরির সংখ্যা দিয়ে, আল্লাহ পাক পবিত্র কুরআনে যে শব্দটা নাজিল করেছেন প্রথম (পড়ো), সেই মুসলিমদের সারা বিশ্বে আজ মার খাওয়ার মূল কারণ সম্ভবত এই প্যারাডক্সিকাল সাজিদ জাতীয় বইয়ের জনপ্রিয়তা থেকে বোঝা যায়। কুযুক্তি, মূর্খতা আর অজ্ঞানতাকে খুব সুচতুরভাবে ততোধিক মূর্খ আমজনতাকে গেলানোর এই যে অসামান্য অবদান, এই কারণে লেখক আরিফ আজাদকে গোটাদশেক নোবেল দেয়া যেতে পারে। ভদ্রলোক যেসব যুক্তি দিয়েছেন এগুলো একেবারেই প্রাথমিক পর্যায়ের কুযুক্তি যা সেই ছেলেবেলা থেকে অর্ধশিক্ষিত ওয়াজকারীরা প্রচার করে এসেছে, উনার কৃতিত্ব হচ্ছে এইসব কুযুক্তিগুলোকে মডার্নাইজ করে বই আকারে প্রকাশ করায়।
কুরূচিপূর্ণ এই লেখক স্রষ্টার বিশ্বাসকে তুলে ধরতে নারী ধর্ষণের মত নোংরা অপরাধের উদাহরণ দিতেও পেছপা হননি। বিশ্বাস হচ্ছেনা? নীচের অংশটা পড়ুন:
এখানে মূল বক্তব্য হচ্ছে, বিজ্ঞান যেহেতু ধর্ষণের শাস্তির ব্যাখ্যা দিতে পারে না কাজেই বিজ্ঞান দিয়ে স্রষ্টার ব্যাখ্যাও পাওয়া যাবেনা।
আসুন, আমরা দাবীটা পর্যবেক্ষণ করি।
ধর্ষণের শাস্তি নির্ধারণে দুটো জিনিস ব্যবহৃত হয়: এক) প্রমাণের জন্য ডাক্তারি পরীক্ষা এবং ধর্ষণকারীর পরিচয় সনাক্তকরণের জন্য ফরেনসিক টেস্ট এবং দুই) বিচারের জন্য প্রচলিত আইনশাস্ত্র।
এক নম্বর পয়েন্টটি বিশুদ্ধ বিজ্ঞান নির্ভর। বৈজ্ঞানিক পরীক্ষায় যদি প্রমান হয় যে ধর্ষণ অন্য কেউ করেছে বা কোনও ধর্ষণ হয়ই নি, সেক্ষেত্রে সেভাবে বিচার হবে বা হবে না।
দু নম্বর পয়েন্টটাও ভৌতবিজ্ঞান (পদার্থ, রসায়ন ইত্যাদি) না হলেও বিজ্ঞানের সংজ্ঞা যদি "এ বডি অফ নলেজ" হিসেবে ধরা হয় সেক্ষেত্রে সেটাও বিজ্ঞানের ভিতরেই পড়ে। এছাড়া, জুডিশিয়াল সায়েন্স বা আইন বিজ্ঞান বলে একটা আলাদা শাস্ত্রই আছে যাতে পিএইচডি (Doctor of Juridical Science - Wikipedi
) ডিগ্রিও দেয়া হয় বিভিন্ন দেশে।
মাথায় গোবর পোরা লেখক সাহেব বিজ্ঞান বলতে ভৌত বিজ্ঞানকেই চিনেছেন, ভৌতবিজ্ঞানের বাইরেও যে বিজ্ঞানের হাজারটা শাস্ত্র আছে এটা হয় তিনি জানেনই না, বা জানলেও ইচ্ছে করে মানুষকে বিভ্রান্ত করতে এড়িয়ে গিয়েছেন।
সবচাইতে বড় কথা, স্রষ্টার প্রমাণের জন্য এরকম নোংরা উদাহরণ ব্যবহার করতে হবে কেন? একজন অমুসলিম যদি এই বই পড়ে, তার মাথায় ইসলাম সম্পর্কে কি নোংরা ধারণাই না হবে এ ধরনের উদাহরণের ব্যবহার দেখে! ছি:
আরেকটা উদাহরণ দেই। এটাও বস্তাপচা যুক্তি:
কি জঘন্য, অসভ্য, বর্বরোচিত উদাহরণ! বাবা মা কে না দেখে বিশ্বাস করি দেখে স্রষ্টাকেও বিশ্বাস করতে হবে একইভাবে- এই হচ্ছে এদের যুক্তি। এই অপোগন্ড জানে না, বহু আগে থেকেই Paternity Test নামে বৈজ্ঞানিক পদ্ধতি আছে যাতে সন্তান আর পিতার ডিএনএ মিলিয়ে বাবা মা নির্ধারণ করা যায় চাইলেই। এই উদাহরণ পড়ে কেউ যদি প্রশ্ন করে, বাবা মায়ের ক্ষেত্রে তো বৈজ্ঞানিক পদ্ধতি আছে, স্রষ্টার ক্ষেত্রে এরকম পদ্ধতি কই? উত্তর আছে কোনও?
এই অসভ্য, বর্বর, বদমায়েশের দল আজকের ইসলামের প্রচারক আর প্রতিনিধি? স্রেফ বমি করে দিতে ইচ্ছে করে।
প্রিয় পাঠক, আপনি একজন সাচ্চা মুসলিম হতে চান? নবীজী(স) কে অনুসরণ করুন, তাঁর জীবন থেকে শিক্ষা নিন। আপনি হন ইবনে খালদুনের মত চিন্তাবিদ, ইবনে সিনার মত চিকিৎসাবিজ্ঞানী, আল খোয়ারিজমির মত গণিতবিদ, ইবনে হাইথামের মত পদার্থবিদ, আল বেরুনীর মত মাস্টার স্কলার।
মূর্খ, বাটপার, ধর্ম ব্যবসায়ীদের কাছ থেকে দূরে থাকুন, জ্ঞানার্জন করুন।সবাইকে ধন্যবাদ।


এই উত্তরটা পড়েন:
Why Explore Space?


ইউ হ্যাভ গট মেইল, কেট এ্যান্ড লিওপোল্ড, নটিং হিল, রোমান হলিডে।


সিংহ হৃদয় এই মানুষটার বিদায়বেলায় "কেন?" এর বদলে "কবে?" প্রশ্ন উঠলো এটাই একমাত্র আফসোস। এক্সপায়ারি ডেটের পরেও তিনি বেশ বড় একটা সময় খেলেছেন, এটা তাঁর সূর্যের মত ক্যারিয়ারে কয়েক ফোঁটা কালির দাগ হয়ে থাকবে। কেউই পারফেক্ট নন, এসব ইমপারফেকশন নিয়েও মানুষটাকে ভালোবাসি।


শীর্ষেন্দু মুখোপাধ্যায়ের দুরবীন উপন্যাসের কৃষ্ণকান্ত।বখাটে ধ্রুবর চাইতে ওঁর ব্যক্তিত্ব আমার কাছে অসাধারণ শক্তিমান লাগত। যদিও মেয়েরা ধ্রুব বলতে অজ্ঞান ছিল আমাদের সময়ে। কারো সাথে বন্ধুত্ব করব কিনা এটা জানতে আমি দুরবীন টেস্ট নিতাম। যে তরুনী বলত ধ্রুব প্রিয় চরিত্র, বুঝতাম এর সাথে জমবে না, কেটে পড়তাম। আহ! সেই সব দিন!আপনি যে কোন ব্যবসায় লাভ করতে পারবেন। আপনি যেকোন ইন্ডাস্ট্রিতে ব্যবসা করতে পারবেন এবং সেখান থেকে লাভবান হতে পারবেন যদি আপনার দুইটা প্রশ্নের উত্তর জানা থাকে।
১. আমার কাস্টমারের এমন কি সমস্যা আছে যে সমস্যাটা সে নিজে সমাধান করতে পারছে না?
২. আমি এমন কি সমাধান নিয়ে আসতে পারি যা কাস্টমার সহজেই আমার কাছ থেকে গ্রহণ করবে?
এই দুটো প্রশ্নের উওর আপনাকে যে সকল সুবিধা দিবে তাহলো —
আপনাকে কম্পিটিশন থেকে আগায় রাখবে।
আপনার ব্যাবসায় ১০০% প্রফিট সুনিশ্চিত থাকবে।
আপনার কাস্টমার আপনার প্রতি আনুগত্য থাকবে।
আপনার ব্রান্ড ইকুইটি অনেক বাড়বে।
আপনার ব্যাবসার ম্যানপাওয়ার সন্তুষ্ট থাকবে।
আপনার রিটার্ন অন ইনভেস্ট বেশি থাকবে।
আপনার ইনভেন্টরি টারনওভার বেশি থাকবে।
Financial প্রতিষ্ঠান থেকে ভাল সুযোগ সুবিধা পাবেন। ইত্যাদি আর বিভিন্ন প্রকার সুবিধা আপনি পাবেন।
একদম অল্প টাকায় ব্যবসা করতে গেলে আপনাকে ডিজিটাল প্রোডাক্ট এর বিজনেস দিয়ে শুরু করতে পারেন কারন এখানে অনেক কম টাকা লাগে এবং একবারই আপনি খুব তাড়াতাড়ি ভালো পরিমাণ গ্রাহক আকর্ষণ করতে পারবেন।
আর এই ব্যবসায় আপনি দেশের চাহিদা পূরণ করে ইন্টারন্যাশনাল ভাবে আপনার ব্যাবসাকে খুব সহজেই এবং খুব তাড়াতাড়ি প্রসারিত করতে পারবেন।
উদাহরন হিসাবে -
গ্রাফিক্স ডিজাইন
এনিমেশন ডিজাইন
Video প্রোডাকশন
ফটোগ্রাফি
ওয়েবসাইট ডিজাইন এন্ড ডেভেলপমেন্ট
আর্টিকেল এবং ইনফোগ্রাফিক্স
সফটওয়্যার ডিজাইন এবং ডেভেলপমেন্ট
ই-বুক
ডাউনলোড করা যায় এমন মিউজিক
স্ট্রিমিং মিডিয়া
ভিডিও টিউটোরিয়াল
অনলাইন গেমস
মোবাইল অ্যাপস
ইন্টারনেট কুপন এবং ইলেকট্রনিক টিকিট
ডিজিটাল Marketing & Selling
ইত্যাদি আরো অনেক ডিজিটাল পণ্যের বিজনেস আছে। ছাড়া আপনি যেকোন ফিজিক্যাল পণ্যের ব্যবসা করতে পারেন কিন্তু সেখানে অবশ্যই টেকনোলজিকে যুক্ত করতেই হবে কারণ টেকনোলজি হচ্ছে সামনের ভবিষ্যৎ।
উদহারণ হিসাবে, এখন আপনি যদি টি শার্ট এর বিজনেস করেন তাহলে সেখানে আপনাকে টেকনোলজি যুক্ত করতে হবে কারণ টেকনোলজি হচ্ছে এমন একটি মাধ্যম যা আপনার খরচ কমাবে 10 গুণ প্রফিট বাড়াবে 50 গুন।
টেকনোলজি কে নিয়ে চিন্তিত হওয়ার কোন দরকার নেই কারণ টেকনোলজির ভেন্ডরই আপনাকে খুব ভালোভাবে টেকনোলজি বুঝায় দিবে।
ব্যাবসায়িক পরামর্শ, উদ্যোক্তা পরামর্শ, ছোট ব্যবসা, অল্প পুঁজি, বিনিয়োগ, ক্যারিয়ার ইত্যাদি সংক্রান্ত নিয়মিত পোস্ট পেতে আমাকে অনুসরণ করুন এবং আমাকে আমার পোস্টগুলো কে Upvote 👍 করে আমাকে উৎসাহিত করবেন যাতে আমি পরবর্তীতে এ ধরনের পোস্ট নিয়ে নিয়মিত উপস্থিত হতে পারি।
ধন্যবাদ 🙏
রাশেদুল ইসলাম, Leadership Trainer & Business Consultant


আমাদের একটি কথা খুব ভালোভাবে মনে রাখতে হবে তা হলো, আমরা অতীতকে কোনদিন ফিরিয়ে নিয়ে আসতে পারবো না। কিছুক্ষণ আগে ঘটে যাওয়া ঘটনা সব অতীত, সেটা ১ ন্যানো সেকেন্ড বা ১ সেকেন্ডও হতে পারে।
কিন্তু আমরা ভবিষ্যতকে আমাদের মাইন্ড সেট দিয়ে পরিবর্তন করতে পারব। এটি একটি চমৎকার ফর্মুলা তা কিভাবে কাজ করে নিচে একটি উদাহরণ দিয়ে বুঝিয়ে দিচ্ছি … অর্থাৎ আপনি কিভাবে নিজেকে নম্র এবং ভদ্র তৈরি করতে পারবেন?
আপনাকে আমি একটি উপহার দিলাম, আপনি সে উপহারটি গ্রহণ করলেন না, তাহলে কি হতে পারে? আপনি আবার সেটি ফেরত নিয়ে নিবেন।
সেই রকম ভাবে আপনাকে একজন প্রচন্ড গালিগালাজ এবং তীব্র অপমান করল, যেহেতু ঘটনাটি ঘটে গিয়েছে অর্থাৎ অতীত হয়ে গিয়েছে আপনি তো অতীতকে পরিবর্তন করতে পারবেন না।
আপনি যদি আপনার মাইন্ডসেট দিয়ে বিষয়টিকে বিবেচনা করেন অর্থাৎ উপরের বাক্যের উপহার গ্রহণ করা এবং বর্জন করার ঘটনাটার মত, তাহলে গালিগালাজ এবং অপমান আপনার কাছেই ফেরত আসবে।
আমরা এই বিষয়টিকে কেন বুঝতে পারি না তার কারণ, উপরের উদাহরণটি দৃশ্যমান এবং নিচের উদাহরণটি কিন্তু অদৃশ্যমান বস্তুত দুটো ঘটনার ফলাফল কিন্তু একই।
নিজেকে নম্র ভদ্র এবং বিনয়ী রাখার অনেকগুলো পদ্ধতির একটি, এরকম আরো বেশ কিছু পদ্ধতি রয়েছে সেই কলাকৌশলগুলো খুব শীঘ্রই আপনাদের সামনে শেয়ার করতে যাচ্ছি।
একটি বিশেষ অনুরোধ পোস্টটি ভালো লাগলে শেয়ার করুন, এবং মন্তব্য করে আপনার মূল্যবান মন্তব্য জানাতে পারেন এই বিষয় সর্ম্পকে।
ধন্যবাদ 🙏
রাশেদুল ইসলাম, ফাউন্ডার স্কিলস রাইডার


বাংলাদেশ উদীয়মান অর্থনীতির দেশ, ইকোনমিস্ট পত্রিকার বিশ্লেষণ থেকে দেখা যাচ্ছে ২০৩০ সাল অব্দি বাংলাদেশ পুরো পৃথিবীর মধ্যে ১১ তম দেশ হবে ভোগ্যপণ্য ব্যবহার করার দিক থেকে।
একটি বিষয় শুধুমাত্র লক্ষ করা উচিৎ তা হলো, আপনি যে যে ইন্ডাস্ট্রির পণ্য এবং সেবা নিয়ে ব্যবসা করবেন, সেই ইন্ডাস্ট্রি কি সামনে ডুবে যাচ্ছে, নাকি উন্নতি করবে?
(i) ডুবন্ত শিল্পগুলো - রেডিও, সিডি-ডিভিডি, সিনেমা হল ইত্যাদি
(ii) নিকট ভবিষ্যতে ডুবন্ত শিল্পগুলো - ইলেকট্রিসিটি, ভয়েস কল, ওয়েবসাইট, সনাতনী মার্কেটিং, প্রাইভেট কার ইত্যাদি
(iii) সম্ভাবনাময় শিল্পগুলো - ইলেকট্রিক ভেহিকেল, স্বাস্থ্য, টেকনোলজি, ডিজিটাল মার্কেটিং, লাইট ইঞ্জিনিয়ারিং (হালকা), প্লাস্টিক, সিন্থেটিক, এগ্রিকালচার, শিক্ষা সেবা, ফার্মাসিটিক্যাল, কসমেটিক্স, টয়লেট্রিজ, ডিজাইন ও ফ্যাশনওয়্যার ইত্যাদি
ইন্ডাস্ট্রিগুলোর উদাহরণ এই কারণে দিলাম, আপনাকে এটা জানতে হবে যে আপনার ইন্ডাস্ট্রি ডুবতে বসেছে নাকি উন্নতি করছে বা করবে?
আর বাকি আপনি যেকোনো দেশের প্রেক্ষাপটে ব্যবসায় সফলতা অর্জন করবেন কি-না, তা পুরোপুরি নির্ভর করছে আপনার নিচের চারটি জিনিসের উপর।
(১) আপনার সর্বোচ্চ দক্ষতা
(২) আপনার সর্বোচ্চ ইচ্ছাশক্তি
(৩) আপনার সর্বোচ্চ পোটেনশিয়ালিটি
(৪) আপনার সর্বোচ্চ পারফরম্যান্স
এই চারটি বিষয় লিখে, বুঝে, পড়ে মাথার মধ্যে ঢুকিয়ে রাখুন যদি ব্যবসা শুরু করতে চান তাহলে, আর কোন দেশের সরকার এবং সিস্টেম আপনার কিছুই করতে পারবে না যদি আপনার এই চারটা জায়গায় সর্বোচ্চ শক্তি থেকে থাকে।
আমার কনটেন্ট গুলো ভাল লাগলে আপনারা শেয়ার করবেন ( জ্ঞান বিতরণ করলে কমবে না বরঞ্চ চক্রবৃদ্ধি আকারে বৃদ্ধি পেতে থাকে) এবং একটি Upvote 👍 দিয়ে আমাকে উৎসাহিত করুন যাতে আমি পরবর্তীতে আরো ভালো কনটেন আপনাদের সামনে উপস্থাপন করতে পারি।
ধন্যবাদ 🙏
রাশেদুল ইসলাম, ফাউন্ডার স্কিলস রাইডার


নিজের উদ্দেশ্যে অটল থাকার একটাই রাস্তা, তা ছাড়া আর কোন রাস্তা নেই, সেটা হচ্ছে “ফোকাস”
আপনি যেখানেই থাকুন না কেন, আপনার ডান হাতকে চোখের সামনে রাখুন এবার হাতের দিকে তাকিয়ে থাকেন দেখবেন সামনের বস্তুগুলোকে ঠিকমতো দেখতে পাচ্ছেন না।
এবার একটু হাতটা সরিয়ে সামনের বস্তুগুলোর দিকে তাকান, দেখবেন হাতকে ভালোভাবে দেখতে পারবেন না।
ব্যাপারটি হলো আপনি যেখানে সবথেকে বেশি “ফোকাস” করবেন সে জায়গাটা আস্তে আস্তে বড় হতে থাকবে, সেরকম আপনার উদ্দেশ্য থেকে আপনার ফোকাস চলে গেলে কোনোভাবেই উদ্দেশ্যে অটল থাকতে পারবেন না।
(i) একইভাবে,
জীবনে যদি শুধুমাত্র সমস্যা গুলোর দিকে “ফোকাস” করেন, তাহলে সমস্যা বড় হতেই থাকবে, সমাধান আর খুঁজে পাবেন না।
আবার যখনই শুধুমাত্র সমাধান খোঁজার কথা চিন্তা করবেন এবং “ফোকাস” করবেন তখন শুধু সমাধানই খুঁজে পাবেন।
(ii) একইভাবে,
দুই ভাই, পিতার আকস্মিক মৃত্যুতে, এক ভাই বলছে আমরা এখন বরবাদ হয়ে গেলাম, আমাদের আর কিছুই রইল না, আমরা ভবিষ্যতে কি করব? (চোখেমুখে হতাশার ছাপ)
আরেক ভাই চিন্তা করছে বাবার মৃত্যু হয়ে গেল, আমার দায়িত্ব আরো বেড়ে গেল, আমাকে এখন আরো ভালো কিছু করতেই হবে (প্রগতিশীল দৃষ্টিভঙ্গি)
সমস্যা থেকে আপনি শতভাগ নিশ্চিত বের হতে পারবেন। দুটো ঘটনা এখানে উল্লেখ করলাম, ঘটনাগুলোকে একটু মনোযোগ দিয়ে চিন্তা করুন তাহলে পুরো বিষয়টি বুঝতে পারবেন যে কেন আপনার সাথে এই বিষয়গুলো হচ্ছে?
“ঘোড়া” এমন একটি পশু, ডানেও দেখতে পারেনা, বায়োও দেখতে পারে না, শুধুমাত্র সামনাসামনি দেখে লক্ষ বস্তুর দিকে দৌড়াতে থাকে। নিজের উদ্দেশ্যের দিকে এইরকম ভাবে “ফোকাস” রাখুন অর্থাৎ ঘোড়ার মত।
আমি রাশেদুল ইসলাম কোন গল্প এবং কাহিনীতে বিশ্বাস করিনা বাস্তবসম্মত কনটেন্ট এবং শিক্ষনীয় কনটেন্ট নিয়মিত এই প্লাটফর্মে পাবলিশ করে যাব আর বিশেষ করে বিজনেস রিলেটেড কনটেন্টগুলো নিয়মিত আমি এই প্লাটফর্মে পাবলিশ করে যাব।
আমার কনটেন্ট গুলো ভাল লাগলে আপনারা শেয়ার করবেন ( জ্ঞান বিতরণ করলে কমবে না বরঞ্চ চক্রবৃদ্ধি আকারে বৃদ্ধি পেতে থাকে) এবং একটি আপভোট দিয়ে আমাকে উৎসাহিত করুন যাতে আমি পরবর্তীতে আরো ভালো কনটেন আপনাদের সামনে উপস্থাপন করতে পারি।
পোষ্টের নিচে মন্তব্যর সেকশনে আপনার গুরুত্বপূর্ণ মন্তব্যের আমি অবশ্যই আশা করি পোস্টগুলোর বিষয়বস্তু গুলো যদি বুঝতে না পারেন তাহলে অবশ্যই সেখানে মন্তব্য করুন অথবা আমাকে মেনশন করুন তাহলে আমি বুঝতে পারবো আপনাদের এই বিষয় সর্ম্পকে অনেক আগ্রহ আছে।
ধন্যবাদ 🙏
রাশেদুল ইসলাম, ফাউন্ডার স্কিলস রাইডার


ধন্যবাদ একটি সুন্দর প্রশ্ন করার জন্য, ফাইন্যান্সিয়াল ভাবে শক্তিশালী হতে হলে আপনাকে, দুটি কাজ নিয়মিত ভাবে করতে হবে -
(১) একটি ব্যবসা শুরু করে দিতে হবে ছোট পরিসরে (ব্যবসা বলতে পানের দোকান, চায়ের দোকান, টং দোকান এগুলোর কথা বলছি না, এগুলোকে ব্যবসা বলেনা, বলা হয় আত্মনির্ভরশীলতা, আপনাকে করতে হবে সত্যিকারের ব্যবসা)
(২) নিয়মিতভাবে ফাইনান্সিয়াল জ্ঞান সংগ্রহ করতে হবে এবং তা ব্যবহার করতে হবে (টাকা দিয়ে টাকাকে কিভাবে বৃদ্ধি করতে হয়? টাকা কিভাবে বাজেট করতে হয়? টাকা কিভাবে খরচ করতে হয়?)
এক নাম্বারটি যখন শুরু করবেন এবং একটু একটু করে সফল হবেন, দুই নাম্বারটি আপনার টাকাকে কিভাবে চক্রবৃদ্ধি আকারে বৃদ্ধি করতে হয়? তা করার জন্য সাহায্য করবে।
এর সাথে আরেকটি কাজকে যুক্ত করে দিচ্ছি, যা যেকোনো ভালো কিছুকে অর্জন করার জন্য অবশ্যই করতে হয়।
“লক্ষ্যের সাথে জড়িত লোকজনের সাথে চলাফেরা করা এবং লক্ষ্যের সাথে জড়িত না এমন লোকজনকে বর্জন করা”
আপনি আর্থিকভাবে শক্তিশালী হতে চাচ্ছেন, তাই আপনাকে আর্থিকভাবে শক্তিশালী লোকজনের সাথে চলাফেরা করতে হবে, ওঠা বসা করতে হবে, তাদের কনটেন্ট গ্রহণ করতে হবে। এর ফলে তার বা তাদের কনটেন্ট আপনাকে ধাক্কা দিয়ে দিয়ে সফল করবে।
লক্ষ্যের সাথে জড়িত না এমন লোকজনের সাথে উঠাবসা করলে, তারাও ব্যর্থতা গ্রহণ করবে, আপনাকেও ধ্বংস করে ছাড়বে।
আমি রাশেদুল ইসলাম কোন গল্প এবং কাহিনীতে বিশ্বাস করিনা বাস্তবসম্মত কনটেন্ট এবং শিক্ষনীয় কনটেন্ট নিয়মিত এই প্লাটফর্মে পাবলিশ করে যাব আর বিশেষ করে বিজনেস রিলেটেড কনটেন্টগুলো নিয়মিত আমি এই প্লাটফর্মে পাবলিশ করে যাব।
আমার কনটেন্ট গুলো ভাল লাগলে আপনারা শেয়ার করবেন (জ্ঞান বিতরণ করলে কমবে না বরঞ্চ চক্রবৃদ্ধি আকারে বৃদ্ধি পেতে থাকে) এবং একটি আপভোট দিয়ে আমাকে উৎসাহিত করুন যাতে আমি পরবর্তীতে আরো ভালো কনটেন আপনাদের সামনে উপস্থাপন করতে পারি।
ধন্যবাদ 🙏
রাশেদুল ইসলাম, ফাউন্ডার স্কিলস রাইডার


ধন্যবাদ একটি সুন্দর প্রশ্ন করার জন্য, একজন ফ্রিল্যান্সার হিসাবে, আপনি করতে পারেন সবচেয়ে গুরুত্বপূর্ণ জিনিসগুলির মধ্যে একটি হল একটি শক্তিশালী নেটওয়ার্ক তৈরি করা। এটি শুধুমাত্র আপনাকে আরও ক্লায়েন্ট খুঁজে পেতে সহায়তা করবে না, তবে এটি আপনাকে আপনার ইন্ডাস্ট্রি এবং বিষয়বস্তু সম্পর্কে আরও জ্ঞানী হতে সাহায্য করবে।
যেমন আপনি যদি ডিজিটাল মার্কেটার হয়ে থাকেন, তাহলে সেই ইন্ডাস্ট্রি এবং বিষয়বস্তু সম্পর্কে আপনি অনেক বেশি জানতে পারবেন।
একজন সফল ফ্রিল্যান্সার হওয়ার জন্য বেসিক যে বিষয়গুলো দরকার সেগুলো খুব সাধারণ, কিন্তু অনেকেই তা করে উঠতে পারে না। সফল ফ্রিল্যান্সার হওয়ার জন্য আপনাকে কিছু ধাপ অবলম্বন করতে হবে, আর শুধুমাত্র সফল ফ্রিল্যান্সারের জন্য না যেকোন ক্যারিয়ারে সফল হতে হলে আপনাকে অবশ্যই ধাপ অবলম্বন করতেই হবে।
(১) একটি শক্তিশালী পোর্টফোলিও তৈরি করা:
একজন ফ্রিল্যান্সার তখনই সবথেকে বেশি সফল হবে যখন তার একটি প্রফেশনাল মানের পোর্টফোলিও থাকবে। ওয়েবসাইট, পিপিটি, পিডিএফ ডকুমেন্ট, থার্ড পার্টি একাউন্টস ইত্যাদি প্ল্যাটফর্ম গুলোর মধ্যে অবশ্যই পোর্টফলিও খুলে রাখতে হবে।
পর্টফলিওকে প্রফেশনাল করার জন্য একজন ভালো ডিজাইনের সহায়তা নিতে হতে পারে। আপনি কি সার্ভিস দিচ্ছেন এবং আপনার সার্ভিসের মাধ্যমে ক্লাইন্ট কতটা উপকার পাবে সে বিষয়টার উপরে সবথেকে বেশি ফোকাস দিতে হবে।
(২) সঠিক ফ্রিল্যান্সিং প্ল্যাটফর্ম খুঁজে বের করতে হবে:
মার্কেটপ্লেস গুলোতে কাজ করতে পারেন অথবা নিজেই একটি ছোট বিজনেস শুরু করে দেওয়ার মাধ্যমে কাজ করতে পারেন। জনপ্রিয় মার্কেটপ্লেস গুলো হচ্ছে ফাইবার, আপওয়ার্ক, ফ্রিল্যান্সার।
এছাড়া প্ল্যাটফর্ম সংক্রান্ত সোশ্যাল মিডিয়া গুলোতে বিভিন্ন ধরনের গ্রুপ রয়েছে সেখানে যুক্ত হয়ে এই সম্পর্কে আরও অনেক তথ্য এবং জ্ঞান সংগ্রহ করতে পারেন।
(৩) কাজে সংঘটিত হতে হবে এবং ক্লায়েন্টের ডেলিভারিতে আন্তরিক হতে হবে:
অবশ্যই যে কাজটি সবথেকে বেশি ভালো এবং দক্ষতার সাথে করতে পারবেন সে কাজগুলোকে সবার আগে গ্রহণ করবেন এবং সময়ের আগে ডেলিভারি দেওয়ার চেষ্টা করবেন।
ক্লায়েন্টের কাজ করার আগে ক্লাইন্টকে এত সুন্দরভাবে ডেমো কাজ দেখিয়ে দিতে হবে যাতে আপনার ডেমো দেখে পছন্দ করে ফেলে।
(৪) পোর্টফোলিও কে প্রমোট করতে হবে:
আপনি কি কি কাজে দক্ষ সে কাজের একটা পোর্টফোলিও তৈরি করার কথা প্রথমেই বলা হয়েছে, এখন এই ধাপে আপনার পোর্টফোলিওকে প্রমোট করতে হবে। ডিজিটাল মার্কেটারদের সহায়তা নিতে হবে।
(৫) নিয়মিত নতুন স্কিল শিখতে হবে:
বেশিরভাগ ফ্রিল্যান্সাররা এই জায়গায় কাজ করতে চান না, এই ধাপটি সবথেকে গুরুত্বপূর্ণ একটি ধাপ। নিজেকে নিয়মিত আপডেট রাখতে হবে এবং নতুন নতুন দক্ষতা গুলোকে শিখে রাখতে হবে।
আপনি যদি ভাল ফেসবুক মার্কেটিং পারেন, আপনাকে ইমেইল মার্কেটিং, সার্চ ইঞ্জিন অপটিমাইজেশন এবং অন্যান্য সোশ্যাল মিডিয়ার মার্কেটিং ভালোভাবে শিখে ফেলতে হবে।
উপরের এই পাঁচটি ধাপ অনুসরণ করুন এবং শুরু করে দিন আপনার স্বপ্নের ফ্রিল্যান্সিং জার্নি।
আমার এই পোস্টটি আপনাদের ভালো লাগলে অবশ্যই শেয়ার করবেন 🙏 🙏 (হোয়াটসঅ্যাপ, ফেসবুক টুইটার, লিঙ্কডইন, সহ অন্যান্য সোশ্যাল মিডিয়ার বিভিন্ন গ্রুপে) আপনাদের পরিচিত বন্ধু-বান্ধব, আত্মীয়-স্বজনদের মধ্যে আর অবশ্যই Upvote👍 করে আমাকে উৎসাহিত করবেন যাতে আমি পরবর্তীতে এ ধরনের ভাল ভাল পোষ্ট আপনাদের সামনে নিয়ে উপস্থিত হতে পারি।
ব্যবসার পুঁজি, স্বল্প পুঁজি, ক্ষুদ্র ব্যবসা, ব্যবসা পরিকল্পনা, উদ্যোগ, লাভজনক ব্যবসা, অনলাইনে বিক্রি করা, পণ্য উন্নয়ন, বিনিয়োগ পরামর্শ, ব্যবসার আইডিয়া এবং ক্যারিয়ার অরিয়েন্টেড আধুনিক সব কনটেন্ট পেতে আমাকে অনুসরণ করুন যাতে পরবর্তীতে আমার পোস্টগুলো আপনি সবার আগে পেতে পারেন।
ধন্যবাদ 🙏
রাশেদুল ইসলাম, ফাউন্ডার স্কিলস রাইডার


ধন্যবাদ একটি সুন্দর প্রশ্ন করার জন্য, একজন উদ্যোক্তা যখন নিজেই সবকিছু করে তখন সেটাকে বলা হয় Doing এবং শুরুতে একজন উদ্দ্যোক্তাকে নিজে থেকেই সবকিছু করতে হয় নিজেকেই প্ল্যানিং করতে হয় এবং নিজেকেই এক্সিকিউশন করতে হয়।
(বলতে গেলে নিজের দোকান নিজেকেই খুলতে হয়, নিজের দোকান নিজেকেই পরিষ্কার করতে হয়, নিজের দোকানের মালপত্র নিজেকে সাজাতে হয় এবং নিজেকে বিক্রি করতে হয়)
স্টার্টআপটি যখন কাস্টমারের কাছে গ্রহণযোগ্যতা পেয়ে যায় তখন সে তার লিডারদের কে সক্ষম করে তোলে, অর্থাৎ এই ধাপে ইনি এমন কিছু লিডার তৈরি করেন যেখানে লিডারদেরকে শুধু ডাইরেকশন দিতে হয়, বিজনেস ফাংশনের লিডাররা নিজে থেকেই ডিসিশন নিয়ে এক্সিকিউশন করে খুব দ্রুত এগিয়ে যায়।
যখন আপনি আপনার বিজনেসের ফাংশনাল লিডারদেরকে কারণ বুঝিয়ে দিতে পারবেন ঠিকমত, তারপর আর আপনাকে বলতে হবে না যে, কি করতে হবে? কিভাবে করতে হবে?
ইলন মাস্কের মতো বিলিয়ন ডলারের উদ্যোক্তারা, শুরু থেকেই সব থেকে বেশি মনোযোগ দেয় ম্যানপাওয়ার তৈরি করাতে এবং তাঁরা একটি কথা বিশ্বাস করে আমার ম্যানপাওয়ার আমাকে সুপারপাওয়ার তৈরি করাতে সাহায্য করবে।
অর্থাৎ সে তাঁর ম্যানপাওয়ারদেরকে তাঁর ভিশন এবং মিশনকে পরিস্কার ভাবে বুঝিয়ে দেয় এবং এর সাথে তাঁদেরকে জড়িয়ে দেয় আর এর ফলে তৈরি হয় জাদু।
আপনার প্রতিষ্ঠানের যত দক্ষ লোক থাকুক না কেন? তাঁরা যদি টাকার জন্য কাজ করতে আসে, তার মানে বুঝতে হবে আপনি বেশিদূর তাদেরকে নিয়ে আগাতে পারবেন না। এই সমস্ত লোক আপনার সাথে শুধু নয়টা-পাঁচটা হিসাব নিয়ে চলবে।
আপনাকে আপনার মত বিশ্বাস কারীদেরকে সাথে নিয়ে চলতে হবে যাঁরা আপনার মিশন এবং ভিশন কে বুঝবে এবং তাদের নিজের মত করে সেই মিশন এবং ভিশনকে মনে করে এগিয়ে চলবে।
যারা ইতিহাস তৈরি করেছে তারা কোনদিন টাকার কারনে ইতিহাস তৈরী করতে পারেনি মনের ভিতর এমন একটি আগুন ছিল সেই আগুনের জ্বালায় ইতিহাস তৈরি করেছে।
ইলন মাস্ক এর মত ব্যবসায়ীদেরকে বলা হয় ভিশনারি লিডার, তাঁরা এমন কিছু লিডার তৈরি করে যারা আরো নেতৃত্ব দেওয়ার মতো অসংখ্য লিডারকে নেতৃত্ব দিয়ে চলছে। আর এভাবে আপনি যে কোন মহৎ এবং সৎ উদ্দেশ্যকে তৈরি করতে পারবেন, নিয়ন্ত্রণ করতে পারবেন এবং অনেক বড় করতে পারবেন (বিলিয়ন ডলার)
ইলন মাস্ক এর মত উদ্যোক্তারা এভাবেই একটির পর একটি জনকল্যাণকর উদ্দেশ্য তৈরি করছে এবং সফল করছে (স্পেস এক্স, টেসলা, ওপেন এ আই,বোরিং কোম্পানি, সোলার সিটি, নিউরালিংক, হাইপারলুপ ইত্যাদি)
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ সুন্দর একটি প্রশ্ন করার জন্য, শীতকালে লাইফস্টাইল প্রোডাক্টের আলাদা একটি চাহিদা তৈরি হয় যেমনঃ ঈদের সময় পাঞ্জাবি, টুপি, আতর সেরকম একটি ব্যাপার দাঁড়িয়ে যায়।
ঋতু পরিবর্তন হওয়ার সাথে সাথে শীতকালে বিভিন্ন ধরনের ইভেন্ট দেখতে পাওয়া যায় যা সাধারণত গরমে একটু কম হয়ে থাকে।
এক্সক্লুসিভ কালেকশন এর কিছু হুডি, জ্যাকেট, ট্রাউজার, শার্ট এবং ফুলহাতা গেঞ্জি ছেলে এবং মেয়ে উভয়দেরকে টার্গেট করে বিক্রি করা যায়।
কাস্টমার অ্যাকুইজিশন কষ্ট অর্থাৎ একটি কাস্টমারকে আপনার ব্যবসায় নিয়ে আসতে কত টাকা খরচ হচ্ছে? এই বিষয়টিকে যদি নিয়ন্ত্রণ করতে পারেন তাহলে ভালো ফলাফল তৈরি করতে পারবেন।
মোটামুটি ভাবে বলতে গেলে আপনার মার্কেটিং বাজেটকে খুব সুন্দর করে অপটিমাইজেশন করতে হবে, তাহলে আপনি প্রত্যাশিত ফলাফল অবশ্যই পেয়ে যাবেন।
আর অবশ্যই আপনার ইউনিক সেলিং প্রপোজিশন তো থাকতেই হবে, আমি একটু কঠিন কঠিন শব্দ ব্যবহার করে ফেলছি কারণ যারা আমার পোস্টগুলো নিয়মিত পড়ে থাকেন তারা এই বিষয়গুলো বুঝতে পারবেন।
ইউএসপি অর্থাৎ ইউনিক সেলিং প্রপোজিশন হচ্ছে এমন কিছু সুবিধা যা অন্য কারো কাছে নেই অর্থাৎ আপনার কাস্টমার আপনার কাছে পণ্য কিনতে বাধ্য।
2020 সালের একটি ঘটনা, আমি একটি প্রতিষ্ঠান হয়ে বিজনেস ডেভেলপমেন্টের জন্য কনসালটিং করেছিলাম (চুক্তিভিত্তিক), সেখানকার মারকেটিং ক্যাম্পেইনে এবং বিজনেস স্ট্র্যাটেজিকে এমন ভাবে এক্সিকিউশন করা হয়েছিল প্রত্যাশার থেকেও বেশি ফলাফল চলে এসেছে ছিল।
এবং কিছু ক্ষেত্রে সাপ্লাইয়ার পণ্য ঠিকমতো প্রদান করতে পারেনি।
আপনার জন্য শুভকামনা, ব্যবসা-বাণিজ্যে স্পষ্টতা থাকলে আপনি যেকোনো লক্ষ্য অর্জন করতে পারবেন এটা একদম শতভাগ সুনিশ্চিত। পোষ্টটি ভালো লাগলে শেয়ার করবেন এবং একটি Upvote দিয়ে উৎসাহিত করবেন যাতে পরবর্তীতে আমি ধরনের পোস্ট আপনাদের সামনে খুব তাড়াতাড়ি উপস্থাপন করতে পারি।
ধন্যবাদ
রাশেদুল ইসলাম ফাউন্ডার স্কিলস রাইডার


ধন্যবাদ আরেকটি সুন্দর প্রশ্ন করার জন্য, এর থেকেও ভালো ইনকাম করা সম্ভব অর্থাৎ আরো একটি 0 অথবা আরও দুটি 0 যোগ করে দেওয়া যেতে পারে উল্লেখিত সংখ্যার সাথে।
আপনি ব্লগিং করুন অথবা অ্যাফিলিয়েট মার্কেটিং করুন, পুরো বিষয়টাকে একটি সিনেমার সাথে কল্পনা করুন। আপনি হচ্ছেন পরিচালক আপনার কাছে আছে পুরো আইডিয়া এবং অ্যাকশন প্ল্যান। কাস্টিং, কাহিনী থেকে শুরু করে প্রি-প্রোডাকশন পোস্ট-প্রোডাকশন সবকিছু ভালো হলে একটি সিনেমা দর্শকের সামনে ভালো ফলাফল করে।
অবশ্যই কাউকে দিয়ে কিছু না কিছু কাজ করিয়ে নিতে হবে একটি উদ্দেশ্য কে হাসিল করার জন্য, সবাইকে দিয়ে কাজ করিয়ে নিতে হবে সব থেকে ভালো ভাবে এবং আপনার থাকতে হবে সব থেকে বেশি স্পষ্টতা যে আপনি কি উদ্দেশ্য হাসিল করতে চাচ্ছেন?
ডিজাইন, কনটেন্ট, ডিজিটাল মার্কেটিং এবং বিজনেস অপারেশন সবকিছুকে সুন্দরভাবে পরিচালনা করতে হবে তাহলে একটি ব্লগ সফল হবে।
কলাকৌশল গুলোকে এমন ভাবে নিতে হবে যে, পাঠক কেন আপনার ব্লগ পড়তে আসবে? এই বিষয়টি পরিষ্কার রাখতে হবে।
২০% আর্টিকেল অথবা সেবা এমন দিতে হবে যা আমার কম্পিটিশনের কাছে যাতে না থাকে, বাকি ৮০% মিলে যাক তাতে কোন সমস্যা নেই।
আমি যেটা কে বিশ্বাস করি সেটা হচ্ছে আগে কাস্টমারকে নিয়ে আসতে হবে এমন কিছু ভ্যালু প্রদান করার মাধ্যমে, তারপর কিভাবে টাকা ইনকাম করব সেটার জন্য কাজ করে যেতে হবে?
যেমন:
আপনি যদি ফ্যাশন ডিজাইন সম্পর্কে অনেক ভালো বুঝে থাকেন, ফ্যাশন ডিজাইন নিয়ে একটি ব্লগ চালু করে দেওয়া উচিত।
কনটেন্ট মার্কেটিং অর্থাৎ ব্লগিংয়ের মাধ্যমে আপনাকে কাস্টমার নিয়ে আসতে হবে, তারপর ফ্যাশন ডিজাইন সংক্রান্ত বেশকিছু ডিজিটাল এবং ফিজিক্যাল প্রোডাক্ট বিক্রি করে উপরের উল্লেখিত সংখ্যার থেকে ($500) তিন চার গুণ বেশি অর্থ উপার্জন করা যাবে।
উপরের বাক্যে আমি মনিটাইজেশন অর্থাৎ আপনি কিভাবে অর্থ উপার্জন করবেন এর শুধুমাত্র একটি উদাহরণ দিয়েছি, এরকম আরো ১৫/২০টি উদাহরণ আছে যা আপনি একটি ব্লগিংয়ের মাধ্যমে বেশি অর্থ উপার্জন করতে পারবেন।
ধন্যবাদ 🙏
রাশেদুল ইসলাম, ফাউন্ডার, স্কিলস রাইডার


ধন্যবাদ একটি সুন্দর প্রশ্ন করার জন্য, ব্যবসার জন্য সাধারণত যতগুলো সূচক রয়েছে, সেই সূচক গুলোর দিকে যদি তাকানো যায় তাহলে রিয়েল এস্টেট ব্যবসার ভবিষ্যৎ ভালো।
আইডিএলসি ফাইন্যান্সের একটি তথ্য অনুযায়ী করোনা মহামারীর আগ পর্যন্ত, বাংলাদেশের রিয়েল এস্টেট এর মার্কেটের সাইজ ছিল প্রায় ১৬০০ বিলিয়ন টাকার মতো।
(১) ক্রমবর্ধমান জনসংখ্যা:
বাংলাদেশের জনসংখ্যার প্রবৃদ্ধি নেতিবাচক নয় বরঞ্চ ইতিবাচক অর্থাৎ এবং সেই জনসংখ্যার জীবনযাত্রার মান বৃদ্ধি পাচ্ছে। এই দিক থেকে রিয়েল এস্টেট ব্যবসা ভবিষ্যৎ অনেক সম্ভাবনাময়।
(২) ভোগ করার প্রবণতা:
প্রপার্টির মত একটি বিষয়বস্তু অবশ্যই সাধারণ মানুষের অতি আবশ্যক একটি বিষয়। তা না হলে এত বড় মার্কেট তৈরি হতে পারত না। এই ইন্ডাস্ট্রিতে বাংলাদেশের লোকজনের পণ্য ভোগ করার প্রবণতা দিন দিন বৃদ্ধি পাচ্ছে তাহলে, এই দিক থেকে রিয়েল এস্টেট ব্যবসা ভবিষ্যৎ অনেক সম্ভাবনাময়।
(৩) উদ্যোক্তাদের আগ্রহ:
প্রত্যক্ষ এবং পরোক্ষভাবে এই রিয়েল এস্টেট ইন্ডাস্ট্রির সাথে প্রায় ৩৭ টি ব্যবসা-বাণিজ্য জড়িত (রড, সিমেন্ট, টাইলস, রঙ, আসবাবপত্র, ফিটিংস, ইলেকট্রনিকস) তাই এখানে উদ্যোক্তাদের আগ্রহ অনেক বেশি। ভবিষ্যতেও উদ্যোক্তাদের আগ্রহ ইন্ডাস্ট্রির উপর থাকবে যেহেতু এখনও বিশাল পরিমাণ মার্কেটকে সেবা দেওয়া বাকি রয়েছে।
(৪) প্রযুক্তিগত প্রতিবন্ধকতা:
প্রযুক্তিগত প্রতিবন্ধকতা আস্তে আস্তে দূর হয়ে যাচ্ছে এবং নতুন প্রযুক্তি এই ইন্ডাস্ট্রির সাথে যুক্ত হয়ে যাচ্ছে, যার কারণে উদ্যোক্তা এবং ভোক্তা উভয় ধরনের প্রযুক্তিকে গ্রহণ করছে সেই দিক থেকে বিবেচনা করলে রিয়েল এস্টেটের ভবিষ্যৎ সম্ভাবনাময়।
উপরের চারটি খুব গুরুত্বপূর্ণ বিষয় বস্তু, যা আসলেই নির্দেশ করছে যে রিয়েল এস্টেটের সম্ভাবনাময় ব্যবসা রয়েছে বাংলাদেশ। আরেকটি গুরুত্বপূর্ণ তথ্য আপনাদের সঙ্গে শেয়ার করছি 2030 সাল নাগাদ বাংলাদেশ পুরো পৃথিবীর মধ্যে 11 তম দেশ হবে ভোগ্যপণ্য ব্যবহার করার দিক থেকে।
বিশ্বাস একটি গুরুত্বপূর্ণ বিষয়, রিয়েল এস্টেট সেক্টরের যারা এই একটি বিষয়কে গুরুত্ব সহকারে বিবেচনা করবে তারাই সবার থেকে এগিয়ে থাকবে এই ব্যবসায়, কারণ তাদের প্রোপার্টি সবথেকে বেশি বিক্রি হবে যাদের প্রতি কাস্টমারের বিশ্বাস রয়েছে।
কারণ রিয়েল এস্টেট এর মত জায়গায় কমিটমেন্ট অর্থাৎ কাস্টমারকে দেওয়া অঙ্গীকার প্রায় সময়ে ভঙ্গ করতে দেখা যায় যার কারণে কিছুটা নেতিবাচক প্রভাব তো মার্কেটে থেকেই যায়।
আমাদের দেশে বেশ কিছু দানব আকৃতির গ্রুপ অফ কোম্পানিজ তৈরি হয়ে গিয়েছে যারা রিয়েল এস্টেট সেক্টরে অনেক ভালো করে আসছে।
বিল্ডিং টেকনোলজি এন্ড আইডিয়া, নাভানা রিয়েল এস্টেট লিমিটেড, বসুন্ধরা গ্রুপ, আনোয়ার ল্যান্ডমার্ক, এবিসি রিয়েল এস্টেট, আমিন মোহাম্মদ গ্রুপ, অ্যালায়েন্স প্রপার্টিস, শেল্টার প্রাইভেট লিমিটেড সহ ইত্যাদি আরও অসংখ্য কোম্পানি রয়েছে বাংলাদেশে।
বিশ্বের যতগুলো শিল্প তার মধ্যে রিয়েল এস্টেটের দিকে মানুষ শকুনের মত চোখ দিয়ে থাকে, অনেকে তেল এবং সোনার থেকেও এই শিল্পকে অনেক গুরুত্ব দিয়ে থাকে তারা মনে করে খুব তাড়াতাড়ি ধনী হওয়ার একটি হাতিয়ার এই রিয়েল এস্টেট।
রিয়েল এস্টেট ব্যবসার পুরো কেস স্টাডি নিয়ে আমি একটি চমৎকার ই-বুক তৈরি করব যদি আপনাদের আগ্রহ থেকে থাকে এবং ব্যবসা বাণিজ্য সংক্রান্ত সকল ধরনের আধুনিক কনটেন্ট পেতে আমাকে অনুসরণ করে রাখুন এবং পোস্টটি ভাল লাগলে অবশ্যই শেয়ার করবেন।
ধন্যবাদ 🙏 🙏
রাশেদুল ইসলাম (ফাউন্ডার স্কিলস রাইডার)


সমসাময়িক প্রশ্ন করার জন্য আপনাকে অসংখ্য ধন্যবাদ, যেকোনো মার্কেটিং করার আগে আপনাকে জানতে হবে আপনার কাস্টমার এখন কোন অবস্থানে রয়েছে?
আপনি ফেসবুক মার্কেটিং করুন অথবা ইউটিউব মার্কেটিং করুন এটা আপনাকে জানতে হবে-
আপনার কাস্টমারের এখন অবস্থান কোথায়?
তাঁরা আপনার ব্র্যান্ড বা বিজনেস নিয়ে কি ভাবছে?
তাঁরা আপনাকে কিভাবে গ্রহন করছে?
তাঁদের কি আপনি পার্সোনালিটি তৈরি করতে পেরেছেন?
যখন এই কাজগুলো হয়ে যাবে, তখন আপনি একটি ভালো দিকনির্দেশনা তৈরি করতে পারবেন যে আপনার মার্কেটিং কিভাবে করতে হবে?
ধরুন, স্বাস্থ্য সংক্রান্ত আপনি একটি বই লিখলেন এবং সেখানে আপনি নতুন বেশকিছু বিষয় অন্তর্ভুক্ত করলেন যেগুলো এর আগে কেউ সেইভাবে সংযুক্ত করে নি।
তাহলে এখানে আপনার কাস্টমারকে আগে সচেতন করতে হবে যে আমি একটি নতুন স্বাস্থ্যগত বিষয় সংযুক্ত করেছি, আপনি যদি সচেতন না করে সরাসরি বিক্রয় করতে চান ফলাফল একদমই পাবেন না।
প্রত্যেকটি সোশ্যাল মিডিয়াতে কাস্টমারকে সচেতন করার জন্য বিশেষ ধরনের ক্যাম্পেইন হয়েছে সেই ক্যাম্পেইন গুলোকে আগে শুরু করে দিতে হবে। (মার্কেটিং হচ্ছে মিডিয়া বায়িং, টাকা আপনাকে খরচ করতেই হবে, এই ধরনের মনমানসিকতা নিয়ে আপনাকে মার্কেটিং এর জগতে আসতে হবে)
এখন আপনি যদি আগে বিক্রয় করার চেষ্টা করেন তাহলে সেভাবে ফলাফল পাবেন না, আপনার টাকা বেশ কিছু খরচ হয়ে যাবে, কিন্তু আপনি যদি নিয়ম মেনে ধাপে ধাপে কাজগুলোকে ফলো করেন তাহলে টাকা আপনার খরচ হবে কিন্তু আপনি ভালো পরিমাণ ফলাফল পেয়ে যাবেন এটা সুনিশ্চিত।
এখন ঘটনা এখানে শেষ হয়নি, কারণ পুরো ঘটনা আপনাদেরকে সবাই পরিষ্কারভাবে জানিয়ে দেয় না, যখন আপনি ধাপ ফলো করবেন, পরবর্তী যখন আপনি নতুন কোনো কিছু আবার সেই সমস্ত কাস্টমারের কাছে উপস্থাপন করবেন দেখবেন খরচ একদম কমে যাবে কিন্তু রেজাল্ট আগের থেকে বেশি পেয়ে যাবেন।
তাই সহজভাবে মার্কেটিং করতে হলে আপনাকে আগে কাস্টমার সম্পর্কে পুরোপুরি একটা জটিল ধারণা তৈরি করতে হবে। তাহলে আপনার খরচ অনেক কমে যাবে এবং আপনি মার্কেটিংয়ে অনেক ভাল ফলাফল নিয়ে আসতে পারবেন।
আরেকটি কথা বলে রাখছি আমার পোস্টগুলো শুধুমাত্র একটি মার্কেটিং এর মডেলের জন্য কাজে দেবে না, আপনি যে কোন জায়গায় মার্কেটিং করুন, সেখানেই আপনার উপকারে দেবে।
এফিলিয়েট মার্কেটিং, ডিজিটাল মার্কেটিং, ইন্টারনেট মার্কেটিং, উদ্যোক্তা, লিডারশিপ এবং বিভিন্ন ধরনের স্কিলস সম্পর্কে যদি অধীর আগ্রহ হয়ে থাকেন তাহলে আমাকে অবশ্যই অনুসরণ করে পাশে থাকুন।
এই সংক্রান্ত অসংখ্য পোস্ট আমার প্রোফাইলে আপনি পেয়ে যাবেন, রীতিমতো পোষ্টগুলো লাখের উপরে পড়া হচ্ছে নিয়মিতভাবে এবং শেয়ার করা হচ্ছে। এটা আমার প্রতি সবার ভালোবাসার কারণে হয়েছে।
ধন্যবাদ 🙏 🙏
রাশেদুল ইসলাম (ফাউন্ডার স্কিলস রাইডার)


একটি সুন্দর প্রশ্ন করার জন্য, অ্যাফিলিয়েট মার্কেটিং হচ্ছে নেটওয়ার্ক মার্কেটিং এর অংশ। আপনি কোনদিনও এই মার্কেটিং মডেলের সফল হতে পারবেন না, যতক্ষন না পর্যন্ত আপনি নেটওয়ার্ক তৈরি করতে পারছেন।
জি হ্যাঁ, আপনাকে ভালো কাস্টমারের নেটওয়ার্ক তৈরি করতে হবে অর্থাৎ তাদের সাথে এমন একটি সম্পর্ক তৈরী করতে হবে যাতে আপনি তাদেরকে প্রভাবিত করতে পারেন।
এই পোষ্টের মাধ্যমে সেলস বাড়ানোর একটি গোপন সূত্র দিয়ে দিচ্ছি, সেটি হচ্ছে সেলস এর প্রথম এবং প্রধান নিয়ম হচ্ছে আগে ভুলেও বিক্রি করা যাবে না (যদি আপনি দীর্ঘদিন মার্কেটে টিকে থাকতে চান)।
তাহলে প্রথমে কি করতে হবে? এই প্রশ্ন তো মনে এর মধ্যে তৈরি হয়ে গিয়েছে। যেকোনো মার্কেটিংয়ের কাজ করুন না কেন অথবা সেলসের কাজ করুন না কেন?
সবার আগে আপনি যে পণ্য এবং সেবা বিক্রি করবেন সেই সমস্ত কাস্টমারের গুরুত্বপূর্ণ সমস্যাকে চিহ্নিত করুন। তারা কোথায় সব থেকে বেশি সমস্যার সম্মুখীন হচ্ছে? অর্থাৎ আপনাকে টার্গেট করতে হবে -
(১) আপনার কাস্টমারের পুরাতন কোন সমস্যাকে সমাধান করা।
(২) আপনার কাস্টমারের ভবিষ্যতে কোন সমস্যা আসতে পারে সেটাকে সমাধান করা।
এই মূলনীতির উপর ভিত্তি করে আপনাকে ওয়েবসাইটের মাধ্যমে অথবা ব্লগিংয়ের মাধ্যমে পুরো মডেলটি তৈরি করতে হবে। হাজারো পাবলিক আপনাকে হাজারো ধরনের কঠিন কঠিন শব্দ শুনিয়ে দিতে পারে, অমুক করুন তমুক করুন, বেশিদিন কাজে দিবে না।
নিয়মের বাইরে যাবেন, আবার প্রথম থেকে গিয়ে সেই নিয়ম মেনে চলতে হবে এটা হচ্ছে চিরন্তন সত্য কথা।
আগের সেলস করতে হয় কিভাবে সেটা জানতে হবে? কাস্টমারের সমস্যা খুঁজতে হয় কিভাবে সেটা জানতে হবে? তারপর আপনি টেকনোলজিক্যাল ফাংশন গুলোকে ব্যবহার করবেন।
তাছাড়া আপনার টেকনোলজিক্যাল ফাংশন আপনার কোন হেল্প করবে না, যতই আপনি সোশ্যাল মিডিয়াতে সারাদিন পোস্ট শেয়ার করুন না কেন? অমুক সফটওয়্যার ইন্সটল করুন না কেন? কোনো লাভ নেই।
আরেকটি কথা বলে রাখছি আমার পোস্টগুলো শুধুমাত্র একটি বিজনেস এর মডেলের জন্য কাজে দেবে না, আপনি যে কোন বিজনেস করুন, সেখানেই আপনার উপকারে দেবে।
এফিলিয়েট মার্কেটিং, ডিজিটাল মার্কেটিং, ইন্টারনেট মার্কেটিং, উদ্যোক্তা, লিডারশিপ এবং বিভিন্ন ধরনের স্কিলস সম্পর্কে যদি অধীর আগ্রহ হয়ে থাকেন তাহলে আমাকে অবশ্যই অনুসরণ করে পাশে থাকুন।
এই সংক্রান্ত অসংখ্য পোস্ট আমার প্রোফাইলে আপনি পেয়ে যাবেন, রীতিমতো পোষ্টগুলো লাখের উপরে পড়া হচ্ছে নিয়মিতভাবে এবং শেয়ার করা হচ্ছে। এটা আমার প্রতি সবার ভালোবাসার কারণে হয়েছে।
ধন্যবাদ 🙏 🙏
রাশেদুল ইসলাম (ফাউন্ডার স্কিলস রাইডার)


ধন্যবাদ একটি সুন্দর প্রশ্ন করার জন্য, বিভিন্ন ধরনের জরিপে দেখা গিয়েছে যে একটি নতুন ব্লগ ওয়েবসাইট ইনকাম শুরু করতে 18 থেকে 24 মাস লেগে যেতে পারে।
কিন্তু এখানে একটি যদি রয়েছে সেটি হচ্ছে, যদি আপনি পুরোপুরি ফ্রি ট্রাফিক নিয়ে কাজ করতে চান?
হাইব্রিড মডেলিং যদি আপনি ব্লগ তৈরি করা শুরু করেন, তাহলে ইনকাম টা 6 মাস থেকে আসা শুরু হয়ে যাবে।
ইনকামের ব্যাপার-স্যাপার গুলো অনেকগুলো বিষয়বস্তুর সাথে নির্ভর করে।
আপনি কোন বিষয়বস্তু নির্বাচন করছেন ব্লগিং এর জন্য?
শুরুতে কিরকম বিনিয়োগ করছেন আপনার ব্লগিং এর জন্য?
আপনার আর্টিকেলে ব্যতিক্রম কি বিষয় থাকবে, যা অন্য কারো কাছে নাই?
আপনার ট্রাফিকের মুভমেন্ট কি রকম? তাঁরা ওয়েবসাইটে কি রকম থাকছে?
ব্লগিং থেকে উপার্জন করার বিভিন্ন ধরনের মডেল রয়েছে আপনি কোন ধরনের মডেলকে পছন্দ করেছেন?
ইত্যাদি আরো বিভিন্ন বিষয় রয়েছে সেগুলো সম্পর্কে আপনার একটি স্পষ্টতা তৈরি করে নিতে হবে, তা না হলে শুধু কাজ করে যেতে হবে, রেজাল্ট কাঙ্ক্ষিত ভাবে পাওয়া যাবে না।
এই পোস্টের ছবিতে যে ভদ্রলোক কে দেখতে পারছেন তিনি কিন্তু পুরো পৃথিবীর নাম্বার ওয়ান ব্লগার হিসেবে বিখ্যাত। এই ভদ্রলোককে আমি প্রায় ছয় বছর যাবৎ ফলো করছি।
ধন্যবাদ 🙏 🙏
রাশেদুল ইসলাম (ফাউন্ডার স্কিলস রাইডার)


ধন্যবাদ একটি সুন্দর প্রশ্ন করার জন্য, বর্তমান যে ব্যবসা করছেন সেখান থেকে যদি আপনার কাস্টমার আপনাকে ভালো কোন সিগনাল দিয়ে থাকে তাহলে আপনার ব্যবসা বড় করা উচিত বলে আমি মনে করছি।
আর যদি বিদ্যমান যে ব্যবসা করছেন সেখানে কাস্টমার আপনাকে নেতিবাচক রিভিউ যদি বেশি দিয়ে থাকে তাহলে সেগুলো কে আগে উন্নতি করা আবশ্যক।
ব্যবসা বড় করার জন্য অনেকগুলো কৌশলের মধ্যে আনুভূমিক এবং উলম্ব কৌশলটি ব্যবহার করতে হবে।
ধরুন, আপনি খাতা কলম খুচরা বিক্রি করছেন উপরের কৌশল অনুযায়ী আপনি একধাপ আগে গিয়ে অথবা এক ধাপ পিছিয়ে যে কোন ব্যবসা শুরু করে দিতে পারেন।
খুচরা বিক্রি করছেন এখন পাইকারি বিক্রি করতে পারেন এক ধাপ পিছনে গেলেন, সেখানে সফল হলেন, আরো একধাপ পিছনে গেলেন ডিসট্রিবিউশন, সেখানে সফল হলেন নিজের আরো একধাপ পিছিয়ে গেলেন উৎপাদন শুরু করলেন।
(একধাপ থেকে আরেক ধাপ এ যাওয়ার জন্য প্রজেক্ট প্রপোজাল তৈরি করতে হয়, সেই প্রজেক্ট প্রপোজাল অনুযায়ী আপনাকে দেখতে হবে যে আপনার সক্ষমতার মধ্যে রয়েছে কিনা?)
খাতা কলম বিক্রি করছেন সাথে প্রাসঙ্গিক সামগ্রী নিয়ে আসলেন, অফিস স্টেশনারি আইটেম, আরও কিছু যুক্ত করলেন খেলনা সামগ্রী, আরও কিছু যুক্ত করলেন কসমেটিকস এবং বিউটি আইটেম ইত্যাদি
উপরের যাই করুন না কেন আপনাকে আপনার কাস্টমারের সিগন্যাল খুব ভালোভাবে বুঝতে হবে তারা কোন ধরনের পরিবর্তন চাচ্ছে সে অনুযায়ী সকল ধরনের সিদ্ধান্ত নিতে হবে।
এছাড়া ব্যবসাকে বড় করার জন্য আরও বেশকিছু কলা কৌশল রয়েছে এর জন্য আপনার প্রচন্ড রকমের স্পষ্টতা তৈরি করতে হবে, যা একজন উদ্যোক্তার অবশ্যই থাকা উচিত বলে আমি মনে করি, না হলে আপনি বিগত ৫ বছর আগে যেখানে ছিলেন সেখানেই থেকে যাবেন।
এর জন্য আপনাকে কাস্টমারের সিগন্যাল কিভাবে সংগ্রহ করতে হয়? সেটা জানতে হবে আর সে ধরনের জানার যদি আগ্রহ থেকে থাকে তাহলে আমার পরের পোস্ট গুলোর জন্যে অপেক্ষা করুন আমি সুন্দর কিছু পোস্ট নিয়ে আসছি খুব তারাতারি।
ধন্যবাদ 🙏
রাশেদুল ইসলাম (ফাউন্ডার স্কিলস রাইডার)


ধন্যবাদ একটি সুন্দর প্রশ্ন করার জন্য, আজকে এখানে এমন কিছু মার্কেটিং বইয়ের কথা বলা হবে যা আপনার সারা জীবনের জন্য কাজে লাগবে, শুধুমাত্র মার্কেটিংয়ের ক্ষেত্রে না এমনকি ব্যবসা-বাণিজ্যের ক্ষেত্রে না, এগুলো কাজে লাগবে আপনার ব্যাক্তিগত জীবনে, রাজনৈতিক জীবনে এবং সামাজিক জীবনে।
তাই বই রিভিউ নিয়ে সেরা একটি পোস্ট হতে চলেছে অবশ্যই পোস্টটি পড়বেন এবং ভাল লাগলে একটি আপভোট দিয়ে আমাকে উৎসাহিত করবেন।
১. Breakthrough Advertising:
এই বইকে কপিরাইটিং এর বাইবেল বলা হয়ে থাকে, Eugene M. Schwartz হলেন এই বিখ্যাত বইয়ের লেখক।
বইটির দাম মোটামুটি ভাবে বেশি, কিভাবে যেকোনো কিছুকে আকর্ষিত করতে হয় তা খুব সুন্দর ভাবে বোঝা যাবে এই বইটি পড়লে। মার্কেটিং গেমে জয় লাভ করতে চাইলে এই বইটি পড়তে হবে ধাপে ধাপে।
২. Hooked:
Nir Eyal এর দ্বারা রচিত বেস্ট সেলার একটি বই। কিভাবে অভ্যাস গঠন সংক্রান্ত প্রোডাক্ট তৈরি করতে হয় তার জন্য এই বইটি অনেক উপকার দিবে। ২৫৬ পৃষ্ঠার একটি বই যা, আপনাকে অত্যন্ত সুন্দরভাবে ধারণা দিবে যে কিভাবে শক্তিশালী প্রোডাক্ট তৈরি করতে হয়?
৩. Secret Serice (DOT COM, TRAFFIC, EXPERT):
আসলে বইয়ের নাম এটি নয়, বেশকিছু সিরিজ আকারে তিনটি বই, যা রাসেল ব্রানসন কর্তৃক লিখিত। ইন্টারনেট মার্কেটিং করবেন অথচ এই তিনটি বই পড়বেন না তা হবে না, এবং তা কোনোদিনও হবেনা।
মার্কেটিং এর অন্যতম ফান্ডামেন্টাল বিষয়বস্তু নিয়ে এই বই তিনটি তৈরি করা হয়েছে, অসাধারণ বাস্তবিক জ্ঞান পাওয়া যাবে এই বই তিনটি থেকে।
৪. Hacking Growth:
মার্কেটিংয়ের জন্য আরেকটি অসাধারণ বই, দুই বিখ্যাত লেখক Sean Ellis, Morgan Brown দ্বারা রচিত এই বইটি অনেক নাম কুড়িয়েছে।
বাস্তবসম্মত অনেক কেস স্টাডি দিয়ে বইটি তৈরি করা হয়েছে এবং কিভাবে একটি ব্যবসা কে খুব সুন্দর করে বড় করতে হয়? তার বর্ণনা দেওয়া হয়েছে।
৫. Influence:
মার্কেটিং এর আরেকটি অসাধারণ বই হচ্ছে ইনফ্লুয়েন্স, রবার্ট সিয়ালডিনির এই বেস্টসেলার এবং অসাধারণ মার্কেটিং বইটি বাইবেলের মতো বলা হয়ে থাকে। আপনার ব্যবসার বৃদ্ধির জন্য অসাধারণ কিছু টেকনিক এর সমন্বয়ে এ বইটি লেখা হয়েছে।
৫৯২ পাতার বই, যা আপনার মার্কেটিং জ্ঞানকে করবে অনেক সমৃদ্ধশালী এবং উন্নত।
৬. Content Inc:
জো পুলিজি হল কনটেন্ট মার্কেটিংয়ের ক্ষেত্রে একজন সেরা, তিনি 2001 সালে প্রথম এই শব্দটি ব্যবহার করেছিলেন এবং তিনি বিষয়বস্তু বিপণন ইনস্টিটিউটের প্রতিষ্ঠাতা। কনটেন্ট মার্কেটিং সম্পর্কে বিস্তারিত শিখতে হলে এই বইয়ের কোন বিকল্প নেই।
৭. Inbound Marketing:
মার্কেটিং এর দুটি গুরুত্বপূর্ণ ভাগ একটি হচ্ছে ইনবাউন্ড মার্কেটিং এবং আরেকটি হচ্ছে আউটবাউন্ড মার্কেটিং।
সত্তিকারের ইনবাউন্ড মার্কেটিং সম্পর্কে যদি বিস্তারিত জানতে হয়, তাহলে এই বই অবশ্যই পড়তে হবে।
৮. Building a Story Brand:
সব ব্র্যান্ডগুলোর উচিত চারটি গুরুত্বপূর্ণ ধাপ ভালো করে ব্র্যান্ডিং কার্যক্রম পরিচালনা করা, এখানে সেই বিষয়টি সবথেকে গুরুত্ব দেওয়া হয়েছে। Donald Miller লেখা এই বইটি খুবই গুরুত্বপূর্ণ একটি বই হবে বিশেষ করে যারা ব্র্যান্ডিংয়ের উপরে বেশ দক্ষতা অর্জন করতে চান।
৯. Contagious:
হোয়ার্টন মার্কেটিং প্রফেসর জোনা বার্গারের এই বইটি যেকোনো মার্কেটারের জন্য অবশ্যই পড়া উচিত।
কীভাবে জিনিসগুলি জনপ্রিয় হয় সে সম্পর্কে মনোবিজ্ঞানে ডুব দিয়ে, বার্গার শেয়ার করে যে কীভাবে ছয়টি মৌলিক উপাদান কিছু লোকের মধ্যে সংক্রামক হয়ে উঠতে চালিত করে—এবং কীভাবে আপনি আপনার বিপণন কৌশলে সংক্রামক ধারণাটি প্রয়োগ করতে পারেন? ইত্যাদি আরো বিভিন্ন বিষয়ে অনেক গুরুত্বপূর্ণ আলোচনা করা হয়েছে এই বইটিতে।
১০. They Ask You Answer:
আপনার বর্তমান বিপণন কৌশল একটি রিফ্রেশ প্রয়োজন? যদি তাই হয়, এই বই আপনার জন্য.
মার্কাস শেরিডান লিখেছেন, একজন পুল কোম্পানির মালিক যিনি 2008 সালের হাউজিং ধসে কাটিয়ে উঠেছেন এবং এখন দেশের সর্বোচ্চ-ভলিউম পুল ইনস্টলারদের মধ্যে একজন, এই বইটি পাঠকদের তার অভিজ্ঞতার মাধ্যমে নিয়ে যায়।
এখানে আপাতত দশটি বইয়ের একটি ছোটখাটো রিভিউ করা হলো ভবিষ্যতে আরও বেশ কিছু বইয়ের উপরে সুন্দর করে রিভিউ দেওয়া হবে।
আপনাদের পছন্দের তালিকায় যদি কোন বই থেকে থাকে তাহলে অবশ্যই কমেন্ট বক্সে অ্যাড করে দিন।
ধন্যবাদ
রাশেদুল ইসলাম (লিডারশিপ ট্রেইনার এবং বিসনেস কোচ)


ধন্যবাদ একটি সুন্দর প্রশ্ন করার জন্য, কমপক্ষে ১৮০ দিন আপনাকে সময় দিতে হবে, আর পুরোপুরিভাবে টেকসই ইনকাম তৈরি করতে গেলে ০১ বছর সময় দিতে হবে।
একটা ব্লগ থেকে বিভিন্ন উপায়ে অর্থ উপার্জন করা যায় আপনি আসলে নির্দিষ্ট করে কোন উপায়ের কথা বলেননি আবার বিষয়টি এখানে শেষ নয় ইনকামের সাথে নির্ভর করছে বেশ কিছু বিষয়:
আপনার কত যোগ্যতা এবং দক্ষতা রয়েছে?
আপনি কোন বিষয়বস্তু নিয়ে কাজ করছেন?
আপনার পাঠক কি চাচ্ছে, যা অন্য কার ব্লগে পাচ্ছে না?
আপনার পাঠক কি রকম আচরণ করছে?
আপনার কাজের ধারাবাহিকতা কি রকম?
আপনার কনটেন্টের প্রতি মানুষের আস্থা কি রকম?
সর্বশেষ সফলতার একটি সহজ এবং একমাত্র সূত্র হচ্ছে “চেষ্টা করুন আপনার পাঠক কিভাবে সন্তুষ্ট হবে? এবং তারপর আবার চেষ্টা করুন আগের থেকে অনেক বেশি যে তারা কীভাবে আরও সর্বোচ্চ সন্তুষ্ট হবে?
উপার্জন অনেক পরে আসবে এবং ভালোই হবে, এটা নিশ্চিত। আপনি অনায়াসে ৬ অংক এবং ৭ অঙ্কের ঘরের উপার্জন আপনি করতে পারবেন।
আপনি যদি শুরুতে উপার্জন নিয়ে চিন্তা করেন তাহলে আপনি ভাল কোয়ালিটির কনটেন্ট তৈরি করতে পারবেন না, আপনার কম্পিটিটর আপনার গেম ওভার করে দিবে আর এটা শুধুমাত্র ব্লগিংয়ের ক্ষেত্রে না যে কোন ব্যবসার ক্ষেত্রে প্রযোজ্য।
বিলিয়ন ডলারের কোম্পানি কোডাক, নোকিয়া, এবং কিংফিশার দেউলিয়া হয়ে গিয়েছে, ব্যাবসার এই সাধারণ নিয়ম না মানার কারণে, তাহলে সে বিলিয়ন ডলার দিয়ে কি লাভ?
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ একটি সুন্দর প্রশ্ন করার জন্য, বর্তমান ফিজিক্যাল এন্টারপ্রেনারশিপ কমে গিয়ে ডিজিটাল এন্টারপ্রেনারশিপ বৃদ্ধি পাচ্ছে, বিশেষ করে করোনা প্যানডেমিক এরপর থেকে।

আগে ৫০ হাজার টাকা খরচ করে একটি কাস্টমার পাওয়া যেত, এখন গুগোল অথবা ফেসবুকে এড দিয়ে ২০০ টাকায় সে কাস্টমার পাওয়া যাচ্ছে।
বিশ্ব বিখ্যাত হার্ভার্ড বিজনেস স্কুল এর হিসাব অনুযায়ী প্রতিদিন ৩০ হাজার প্রডাক্ট পৃথিবীতে নতুন আসছে যার ৫০% এখন ডিজিটাল মার্কেটিং এর উপর নির্ভর করছে।

আবার অন্যদিকে ডিজিটাল প্রোডাক্ট যেমন: ব্লগিং, ভিডিও, পডকাস্ট, গ্রাফিক্স, অ্যানিমেশন, গেমস এবং সফটওয়্যার আইটেম যেগুলো পুরোপুরি ডিজিটাল প্রোডাক্ট শুধুমাত্র সেখানে পেনিট্রেশন তৈরি হয়েছে মাত্র ২৫%।

তার মানে বোঝা যাচ্ছে যে ডিজিটাল মার্কেটিং এর স্কোপ আরো ৭৫ শতাংশ বাকি রয়েছে যা আগামী ৩০/৪০ বছর পর্যন্ত অনায়াসে চলতে থাকবে।

ডিজিটাল মার্কেটিং এর একটি উপাদান হচ্ছে কনটেন্ট মার্কেটিং, আগে কনটেন্টকে রাজা বলা হতো অর্থাৎ যার কনটেন্ট ভালো হবে সে মার্কেটে রাজা হবে, এখন কনটেন্টকে পুরো সাম্রাজ্য বলা হচ্ছে। আর রাজা এবং সাম্রাজ্যও দুটোর মধ্যে পার্থক্য তো আপনি বুঝতে পারছেন?

এক কথায় বলতে গেলে ডিজিটাল মার্কেটিং হচ্ছে ভবিষ্যতে সবকিছু, শুধুমাত্র ইলেকট্রনিক ডিভাইসের পরিবর্তন হবে কিন্তু ডিজিটাল মার্কেটিং এর মৌলিক বিষয় একই থাকবে।
যেমন এখন হয়তবা ওয়েবসাইট ভিত্তিক মার্কেটিং গুলো বেশি চলছে এবং আগামীতেও চলবে কিন্তু খুব বেশিদিন আর দূরে নয় মোবাইল অ্যাপ্লিকেশন ভিত্তিক মার্কেটিং খুব জোরেশোরে ভাবে আলোকিত হতে থাকবে।

আর ডিজিটাল মার্কেটিং এর কোন কোন বিষয়বস্তুগুলো ভবিষ্যতে সবথেকে বেশি শক্তিশালী ভূমিকা পালন করবে তার উপর একটি বিস্তারিত পোস্ট লিখছি খুব তাড়াতাড়ি সেটা পাবলিশ করে দিব।

আমি রাশেদুল ইসলাম কোন গল্প এবং কাহিনীতে বিশ্বাস করিনা বাস্তবসম্মত কনটেন্ট এবং শিক্ষনীয় কনটেন্ট নিয়মিত এই প্লাটফর্মে পাবলিশ করে যাব আর বিশেষ করে বিজনেস রিলেটেড কনটেন্টগুলো নিয়মিত আমি এই প্লাটফর্মে পাবলিশ করে যাব।

আমার কনটেন্ট গুলো ভাল লাগলে আপনারা শেয়ার করবেন ( জ্ঞান বিতরণ করলে কমবে না বরঞ্চ চক্রবৃদ্ধি আকারে বৃদ্ধি পেতে থাকে) এবং একটি আপভোট দিয়ে আমাকে উৎসাহিত করুন যাতে আমি পরবর্তীতে আরো ভালো কনটেন আপনাদের সামনে উপস্থাপন করতে পারি।

পোষ্টের নিচে মন্তব্যর সেকশনে আপনার গুরুত্বপূর্ণ মন্তব্যের আমি অবশ্যই আশা করি পোস্টগুলোর বিষয়বস্তু গুলো যদি বুঝতে না পারেন তাহলে অবশ্যই সেখানে মন্তব্য করুন অথবা আমাকে মেনশন করুন তাহলে আমি বুঝতে পারবো আপনাদের এই বিষয় সর্ম্পকে অনেক আগ্রহ আছে।

ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ একটি সুন্দর প্রশ্ন করার জন্য, বাংলাদেশের সবচেয়ে বড় সাফল্য এখন অর্থনীতিতে। আগে ছিল বাংলাদেশে সাহায্য নির্ভর দেশ এখন হয়েছে বাণিজ্য নির্ভর দেশ।

আর এই বাণিজ্যনির্ভর অর্থনীতি তৈরি করার পিছনে উদ্যোক্তাদের হাত রয়েছে সবথেকে বেশি। কিছু উদ্যোক্তাদের অবদান অনস্বীকার্য, যা না বললেই নয় তাদেরকে নিয়ে আজকের এই পোস্টটি, আমার এই পোস্টটি একটু বড় হতে পারে এজন্য আমি আগেই দুঃখিত। তবে পোস্টটিতে অনেক গুরুত্বপূর্ণ তথ্য এবং বিষয়বস্তু থাকবে যা আপনাদেরকে অনেকটা অনুপ্রেরণা জোগাবে একজন সত্যিকারের উদ্যোক্তা হওয়ার জন্য এবং দেশকে আরো সমৃদ্ধিশালী করার জন্য।
১. আবুল কাসেম খান: আবুল কাসেম খান ছিলেন দেশের শিল্পায়নের অন্যতম পথপ্রদর্শক। তাঁর দেখানো পথ ধরেই উদ্ভব ঘটেছে আরও অনেক উদ্যোক্তা শ্রেণির। ১৯০৫ সালে জন্ম, ঠিকাদারি ব্যবসা দিয়ে যার পথচলা শুরু হয়েছিল, এ কে খান অ্যান্ড কোম্পানির কৃষি, বস্ত্র, টেলিযোগাযোগ, তথ্যপ্রযুক্তি, বন্দর সেবা, মাছ ধরা, পুঁজিবাজার, পর্যটন, আবাসনসহ বিভিন্ন খাতে ব্যবসা রয়েছে।

প্রতিষ্ঠানটির রেভিনিউ ৮.৭ ইউএস বিলিয়ন ডলার, এবং ৪৫ হাজার লোকজন সেখানে কর্মরত রয়েছে। প্রতিষ্ঠানটির হেড অফিস বাংলাদেশের চট্টগ্রামে।

২. আকিজ উদ্দিন: শেখ আকিজ উদ্দিন, আকিজ গ্রুপের প্রতিষ্ঠাতা। কমলালেবুর ব্যবসা দিয়ে যাত্রা শুরু ১২ বছর বয়সে, এবং নব্বইয়ের দশকেই একের পর এক ভারী শিল্পের কারখানা করেছিলেন সেখ আকিজ উদ্দিন। তখনই গড়ে তোলেন আকিজ গ্রুপ। এখন আকিজের সিমেন্ট, সিরামিক, খাদ্যপণ্য, বস্ত্রকল, প্লাস্টিক, পাট, প্রিন্টিং অ্যান্ড প্যাকেজিং, পার্টিকেল বোর্ড, জাহাজে পণ্য পরিবহন, চা-বাগান, কৃষিভিত্তিক শিল্পসহ বিভিন্ন ধরনের ব্যবসা রয়েছে। গ্রুপের অধীনে রয়েছে ২৬টি কোম্পানি। কাজ করেন ৩৫ হাজার কর্মী।

সেখ বশির উদ্দিন এখন আকিজ গ্রুপের ব্যবস্থাপনা পরিচালক, ‘বাংলাদেশের কয়েকজন শিল্পোদ্যোগীর জীবনকাহিনী’ বইতে থাকা সেখ আকিজ উদ্দিনের জীবনের কাহিনি। তিনি মারা যান ২০০৬ সালে, ৭৭ বছর বয়সে।

৩. জহুরুল ইসলাম: আবাসন ব্যবসার পথিকৃৎ, স্বাধীনতার পরে এবং আশির দশকে বলা হতো দেশের শীর্ষ ধনী ব্যক্তিটি হচ্ছেন জহুরুল ইসলাম। বাংলাদেশের অর্থনীতিতে অনেক কিছুই তাঁর হাত দিয়েই শুরু। বিশেষ করে দেশের নির্মাণ ও আবাসন খাতে পথ রচয়িতা জহুরুল ইসলাম। সম্পূর্ণ নিজের চেষ্টায় তিনি দেশের অন্যতম শিল্পপতি হয়েছিলেন।

১৯৬৪ সালে প্রতিষ্ঠা করেন ইস্টার্ন হাউজিং। বিদেশে জনশক্তি রপ্তানি ও কর্মসংস্থানের ক্ষেত্রেও তিনি ছিলেন অন্যতম পথিকৃৎ। ১৯৮২ সালে চট্টগ্রামে জাপানি সহায়তায় মোটর গাড়ি সংযোজনেরও নতুন কারখানা চালু করেছিলেন (আফতাব অটোমোবাইলস লিমিটেড)।

১৯৮৯ সালে তিনি প্রতিষ্ঠা করেন জহুরুল ইসলাম মেডিকেল কলেজ। পল্লবী ছাড়াও জহুরুল ইসলামের প্রতিষ্ঠানের করা উপশহরগুলোর মধ্যে আছে আফতাবনগর, রূপনগর, গোড়ান, বনশ্রী, নিকেতন, মহানগর, মাদারটেক, মায়াকুঞ্জ আবাসিক প্রকল্প। খাদ্যশিল্পেও জহুরুল ইসলামের আগ্রহ ছিল। ইসলাম গ্রুপের অধীনে অনেকগুলো পোলট্রি ও ডেইরি খামার রয়েছে।

৪. স্যার ফজলে হাসান আবেদ: একটি বহুজাতিক কোম্পানির ফাইন্যান্স বিভাগের প্রধান কর্মকর্তা হিসেবে তার ক্যারিয়ার শুরু করেন ১৯৭০ সালে। এরপর ১৯৭২ সালে “ব্র্যাক” এর যাত্রা শুরু হয় স্বাধীন বাংলাদেশ। এমন একটি সংগঠন তিনি তৈরি করেছিলেন যা পুরো পৃথিবীতে এক নাম্বার নন গভমেন্ট সংস্থা হিসাবে প্রকাশ করেছিল।

বর্তমান সংস্থাটির রেভিনিউ ৭২০ মিলিয়ন মার্কিন ডলার এবং এখানে প্রায় ১ লক্ষ মানুষের কর্মসংস্থান রয়েছে। ব্রাক এর হেডকোয়ার্টার বাংলাদেশের রাজধানী ঢাকায় অবস্থিত।

ব্র্যাকের বেশকিছু ভেঞ্চার রয়েছে তার মধ্যে বিখ্যাত গুলো হচ্ছে আড়ং, ব্র্যাক ডেইরি, ব্ল্যাক সিড, ব্র্যাক নার্সারি, ব্র্যাক ফিশারিজ, ব্র্যাক সিকিউরিটি, ব্র্যাক লবণ, ব্রাক কোল্ডস্টোরেজ, ব্র্যাক প্রিন্টিং প্যাকেজ, ব্র্যাক ব্যাংক, এবং ব্র্যাক স্যানিটারি ন্যাপকিন।

৫. আনোয়ার হোসেন: আনোয়ার গ্রুপ অফ কোম্পানিজ এর প্রতিষ্ঠাতা, ২০১৯ সালের হিসাবে বাৎসরিক রেভিনিউ ৪০০ মিলিয়ন মার্কিন ডলার। এবং এই গ্রুপে প্রায় ১৪ হাজার মানুষের কর্মসংস্থান রয়েছে। কনজ্যুমার গুডস, সিমেন্ট, টেক্সটাইল, স্টিল, রিয়েল এস্টেট, ফাইন্যান্স, ব্যাংকিং এবং অটোমোবাইল সহ বিভিন্ন ইন্ডাস্ট্রিতে তাদের ব্যবসা রয়েছে।

মালা শাড়ির ব্যবসা দিয়ে তার ক্যারিয়ার জীবন শুরু, আনোয়ার হোসেন নামেন ঢেউটিন আমদানির ব্যবসায়—সবই ১৯৫৩ থেকে ১৯৬০ সালের মধ্যে।

তিনি ছিলেন প্রথম জেনারেশন উদ্যোক্তা, এখন পুরো ব্যবসা দেখাশোনা করছে তার সন্তানেরা তার মধ্যে তার চতুর্থ সন্তান মনোয়ার হোসেন আনোয়ার গ্রুপের চেয়ারম্যান।

৬. স্যামসন এইচ চৌধুরী: স্যামসন এইচ চৌধুরীর স্কয়ার এখন দেশের অন্যতম শীর্ষস্থানীয় শিল্পগোষ্ঠী। এমনকি দেশের গণ্ডি ছাড়িয়ে প্রতিষ্ঠানটির পণ্য বহু আগেই পৌঁছে গেছে বিশ্বদরবারে। আরেক ধাপ এগিয়ে স্কয়ার হতে চায় বহুজাতিক প্রতিষ্ঠান।

বাংলাদেশের অন্যতম সফল উদ্যোক্তাদের মধ্যে স্যামসন এইচ চৌধুরী একজন। শুরুতেই সর্দি কাশির ওষুধ বিক্রি করতেন, বর্তমানে বিশ্বের ৪২টি দেশে ওষুধ রপ্তানি করছে স্কয়ার। এগুলোর মধ্যে এশিয়ার ১৯টি দেশ, আফ্রিকার ১৩টি, ওশেনিয়া অঞ্চলের ৩টি, মধ্য ও দক্ষিণ আমেরিকার ৬টি এবং যুক্তরাজ্যের বাজারে বিভিন্ন ধরনের ওষুধ রপ্তানি করা হয়। বর্তমানে স্কয়ার গ্রুপের প্রতিষ্ঠানের সংখ্যা ২৩। গ্রুপের কর্মিসংখ্যা প্রায় ৬০ হাজার।

৭. আকবর আলী: এ দেশের লৌহ ও ইস্পাতশিল্পের যুগান্তকারী সব পরিবর্তন এসেছে তাঁর হাত ধরেই। বাংলাদেশ স্টিল রি-রোলিং মিলসের (বিএসআরএম) চেয়ারম্যান তিনি। বাংলাদেশে এখন এমন কোনো বড় ধরনের প্রকল্প নেই, যেখানে বিএসআরএমের রড ব্যবহৃত হচ্ছে না। পদ্মা সেতু, রূপপুর পারমাণবিক বিদ্যুৎকেন্দ্র, উড়ালসড়ক, কর্ণফুলী টানেলের মতো বড় প্রকল্পে ব্যবহৃত হচ্ছে বিএসআরএমের রড।


বিএসআরএম গ্রুপের এখন আটটি কারখানা। বছরে রড উৎপাদনক্ষমতা ১৬ লাখ টন, বিলেট ১৮ লাখ টন। নতুন বিনিয়োগ বাস্তবায়িত হলে আগামী দেড়-দুই বছরে দুটোর উৎপাদনক্ষমতা ২০ লাখ টন করে উন্নীত হবে।

৮. আমজাদ খান চৌধুরী: প্রাণ-আরএফএল গ্রুপের প্রতিষ্ঠাতা মেজর জেনারেল (অব.) আমজাদ খান চৌধুরী। ২০১৯-২০ অর্থবছরে প্রাণ-আরএফএলের বিক্রির পরিমাণ ১৪ হাজার ৪৪১ কোটি টাকা।

মোটাদাগে ১০টি শ্রেণিতে প্রাণ ৮০০টির বেশি পণ্য তৈরি করে। আর আরএফএল ১৫টি শ্রেণিতে প্রায় সাড়ে পাঁচ হাজার পণ্য তৈরি করে। খাদ্য ও পানীয়, পোশাক, প্লাস্টিক, ইলেকট্রনিকস, আসবাব, সাইকেল, যন্ত্রাংশ ইত্যাদি বহু ধরনের খাতে তাদের ব্যবসা রয়েছে।

দেশের ১৩টি স্থানে ২৩টি কারখানা রয়েছে প্রাণ-আরএফএলের। এগুলোর মধ্যে সবচেয়ে বড় হবিগঞ্জ ইন্ডাস্ট্রিয়াল পার্ক। প্রতিষ্ঠানটি প্রায় সাড়ে তিন হাজার নিজস্ব ট্রাক ও কাভার্ড ভ্যানে পণ্য পরিবহন করে। এর বাইরে প্রতি মাসে গড়ে ৬০০টি ট্রাক ভাড়া করা হয়। অর্থাৎ প্রাণ-আরএফএল গ্রুপের উৎপাদন মানেই রীতিমতো বিরাট আয়োজন।

৯. হারুনার রশিদ খান মুন্নু: হারুনার রশিদ খান মুন্নু ১৯৮৪ সালে জাপানি প্রযুক্তিতে সিরামিক কারখানা করেন। এখন মানিকগঞ্জে প্রায় ৪৫ একর জমিতে মুন্নু সিরামিকের কারখানা। উৎপাদন ক্ষমতা মাসে ২০ লাখ পিস। তাদের অন্তত ৬টি বৈশ্বিক সংস্থার মানসনদ রয়েছে, এটি পুঁজিবাজারেও নিবন্ধিত।

মুন্নু সিরামিক দেশের সিরামিকের তৈজসপত্র রপ্তানির পথ দেখানো প্রতিষ্ঠান। ১৯৮৪ সালে প্রতিষ্ঠিত এ প্রতিষ্ঠানটি ১৯৮৫ সালেই রপ্তানি শুরু করে। প্রথম চালান গিয়েছিল যুক্তরাজ্যে। বর্তমানে তারা ইউরোপ, যুক্তরাষ্ট্র, মধ্যপ্রাচ্য, ভারতসহ বিশ্বের মোট ৪৮টি দেশে পণ্য রপ্তানি করছে।

১০. মোস্তফা কামাল: হাতে গড়া মেঘনা গ্রুপ অব ইন্ডাস্ট্রিজ (এমজিআই) এখন দেশের শীর্ষস্থানীয় শিল্পগোষ্ঠীর একটি। একে একে ৪৮টি শিল্পকারখানা গড়ে তুলেছেন মোস্তফা কামাল। তিনি বাংলাদেশে শিল্পায়নের পথিকৃৎদের একজন।

মেঘনা নদীর সঙ্গে মিলিয়ে নিজের ব্যবসাপ্রতিষ্ঠানের নামও মেঘনা রেখেছেন তিনি। এখন মেঘনার ব্যবসা এতই বিস্তৃত যে দেশের প্রতি দুটি পরিবারের একটিতে ফ্রেশ ব্র্যান্ডের পণ্য কেনা হয়। সব মিলিয়ে মোস্তফা কামাল সাধারণ পরিবার থেকে নিজের চেষ্টায় বড় হওয়া একজন উদ্যোক্তা।

চিনি, ভোজ্যতেল, সিমেন্ট, কাগজ, জাহাজনির্মাণ, তরলীকৃত পেট্রোলিয়াম গ্যাস (এলপিজি), পানীয়, মোড়কজাতকরণ, অর্থনৈতিক অঞ্চলসহ নানা খাতে ব্যবসা রয়েছে এমজিআইয়ের।

দেশের ৩৫ হাজার পরিবারের জীবিকার উৎস মেঘনা গ্রুপ অব ইন্ডাস্ট্রিজ।

বাংলাদেশের এই মহান ১০ জন ব্যক্তির তালিকা করে আজকের এই পোষ্ট টি তৈরি করা হয়েছে। ভবিষ্যতে আরো বেশকিছু উদ্যোক্তাদের নিয়ে একটি পর্ব তৈরি করব এবং সেখানে আমরা আরও দেখতে পারবো তারা বাংলাদেশকে কিভাবে অর্থনৈতিকভাবে মুক্তি দিয়েছিল এবং এখনও চেষ্টা করে যাচ্ছে কিভাবে বাংলাদেশকে একটি অর্থনৈতিক পরাশক্তি তৈরি করা যায় ।

▶️ কাজি জাহেদুল হাসান, যিনি ছিলেন বাংলাদেশের পোল্ট্রিশিল্পের পথপ্রদর্শক
▶️ ডঃ মুহাম্মদ ইউনুস, নোবেল বিজয়ী ও প্রতিষ্ঠাতা গ্রামীণ ব্যাংক
▶️ হাছান মাহমুদ রাজা, প্রতিষ্ঠাতা ইউনাইটেড গ্রুপ
▶️ এম আনিস উদ্দৌলা, প্রতিষ্ঠাতা এসিআই গ্রুপ
▶️ আবুল খায়ের, প্রতিষ্ঠাতা আবুল খায়ের গ্রুপ
▶️ কামাল কাদির, প্রতিষ্ঠাতা বিকাশ
▶️ লতিফুর রহমান, প্রতিষ্ঠাতা ট্রান্সকম গ্রুপ
▶️ সুফি মিজানুর রহমান, প্রতিষ্ঠাতা পিএইচপি গ্রুপ
▶️ সেলিম এইচ রহমান, ব্যবস্থাপনা পরিচালক হাতিল
▶️ আব্দুল আউয়াল মিন্টু, প্রতিষ্ঠাতা লাল তীর সীড
▶️ আবুল মোমেন, প্রতিষ্ঠাতা আবুল মোমেন গ্রুপ
▶️ মাহমুদুল হাসান, প্রতিষ্ঠাতা রকমারি
▶️ সৈয়দ মঞ্জুর এলাহী, প্রতিষ্ঠাতা এপেক্স গ্রুপ
▶️ বাদশা মিয়া, প্রতিষ্ঠাতা বাদশা টেক্সটাইল
▶️ মোঃ আবুল কালাম, প্রতিষ্ঠাতা টিকে গ্রুপ
▶️ মোঃ রিয়াজ উদ্দিন, প্রতিষ্ঠাতা রিয়াজ গার্মেন্টস
▶️ জিয়া আশরাফ, উদ্যোক্তা চালডাল ডটকম
▶️ মোহাম্মদ আজিজ খান, চেয়ারম্যান আজিজ গ্রুপ
▶️ এস এম নজরুল ইসলাম, ফাউন্ডার ওয়ালটন গ্রুপ
▶️ সালমান এফ রহমান, ফাউন্ডার বেক্সিমকো
▶️ আহমেদ আকবর সোবহান, ফাউন্ডার বসুন্ধরা গ্রুপ
▶️ আরশি হায়দার, ফাউন্ডার বিল্ডিং টেকনোলজি এন্ড আইডিয়া লিমিটেড
▶️ মিস্টার ফজলুর রহমান, ফাউন্ডার সিটি গ্রুপ
▶️ এস এম কামরুল উদ্দিন, ফাউন্ডার কনকর্ড গ্রুপ
▶️ নুরুল ইসলাম বাবুল, ফাউন্ডার যমুনা গ্রুপ
▶️ কাজি জাহেদুল হাসান, ফাউন্ডার কাজী ফার্মস গ্রুপ
▶️ খলিলুর রহমান, ফাউন্ডার কেডিএস গ্রুপ
▶️ নজরুল ইসলাম মজুমদার, ফাউন্ডার নাসা গ্রুপ
▶️ সাইফুল ইসলাম কামাল, ফাউন্ডার নাভানা গ্রুপ
▶️ ওবায়দুল করিম, প্রতিষ্ঠাতা ওরিয়ন গ্রুপ
▶️ এম এ হাসেম, ফাউন্ডার পারটেক্স গ্রুপ
▶️ আলহাজ্ব হালিমুর রহমান, ফাউন্ডার প্রাইড গ্রুপ
▶️ জয়নুল হক সিকদার, ফাউন্ডার সিকদার গ্রুপ
▶️ মোহাম্মদ হাসানুর রশীদ, ম্যানেজিং ডিরেক্টর ইউনাইটেড গ্রুপ

ইত্যাদি আরো অসংখ্য উদ্যোক্তা নতুন প্রজন্মের রয়েছেন যারা দেশের অর্থনৈতিক সমৃদ্ধির জন্য দিনরাত পরিশ্রম করে যাচ্ছেন।

আমার এই পোস্টটি আপনাদের ভালো লাগলে অবশ্যই শেয়ার করবেন 🙏 🙏 (হোয়াটসঅ্যাপ, ফেসবুক টুইটার, লিঙ্কডইন, সহ অন্যান্য সোশ্যাল মিডিয়ার বিভিন্ন গ্রুপে) আপনাদের পরিচিত বন্ধু-বান্ধব, আত্মীয়-স্বজনদের মধ্যে আর অবশ্যই Upvote👍 করে আমাকে উৎসাহিত করবেন যাতে আমি পরবর্তীতে এ ধরনের ভাল ভাল পোষ্ট আপনাদের সামনে নিয়ে উপস্থিত হতে পারি।
ব্যবসার পুঁজি, স্বল্প পুঁজি, ক্ষুদ্র ব্যবসা, ব্যবসা পরিকল্পনা, উদ্যোগ, লাভজনক ব্যবসা, অনলাইনে বিক্রি করা, পণ্য উন্নয়ন, বিনিয়োগ পরামর্শ, ব্যবসার আইডিয়া এবং ক্যারিয়ার অরিয়েন্টেড আধুনিক সব কনটেন্ট পেতে আমাকে অনুসরণ করুন যাতে পরবর্তীতে আমার পোস্টগুলো আপনি সবার আগে পেতে পারেন।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ একটি সুন্দর প্রশ্ন করার জন্য, ডিজিটাল প্রোডাক্ট হলো যে সমস্ত পণ্য কোন ব্যক্তির মাধ্যমে ডেলিভারি করা হয় না, টেকনোলজির সাহায্য নিয়ে ডেলিভারি করা হয় তাকে বলা হয় ডিজিটাল পণ্য।

যেমন:
▶️ আপনি কারও জন্য ফেসবুক কভার ফটো অথবা ফেসবুক পোস্ট তৈরী করে দিলেন এটি একটি ডিজিটাল পণ্য।
▶️ আপনি কারও জন্য 1000 ওয়ার্ডের একটি আর্টিকেল লিখে দিলেন এটি একটি ডিজিটাল পণ্য।
▶️ আপনি কাউকে একটি লোগো ডিজাইন করে দিলেন।
▶️ আপনি কাউকে একটি নির্দিষ্ট সময়ের জন্য ভিডিও তৈরি করে দিলেন।
▶️ আপনি একটি ওয়েবসাইট অথবা মোবাইল অ্যাপ্লিকেশন তৈরি করে দিলেন।
▶️ আপনি কোন সফটওয়্যার তৈরি করে দিলেন

ইত্যাদি সহ আরো বেশ কিছু উদাহরণ রয়েছে, বর্তমান মেটাভাস এবং ক্রিপ্টোকারেন্সি নতুন একটি ট্রেন্ডিং টপিকস হয়ে দাঁড়িয়েছে, এগুলো সব ডিজিটাল প্রোডাক্ট এর উদাহরণ।

এবার আসি এগুলো বিক্রি করবেন কিভাবে?

বিক্রি করার জন্য আপনাকে দুটি পদ্ধতি অবলম্বন করতে হবে -

(১) প্রত্যক্ষ সেলিং পদ্ধতি
(২) পরোক্ষ সেলিং পদ্ধতি
আপনি যেকোনো পণ্য তৈরি করুন না কেন (ফিজিক্যাল অথবা ডিজিটাল) আপনাকে মূলত এই দুই ভাবে সেলস করতে হতে পারে। এখন আপনার জন্য প্রথমত কোনটা সব থেকে বেশি সুবিধাজনক হবে সেটা আপনার যোগ্যতা, দক্ষতা, সময় এবং বাজেটের উপরে নির্ভর করছে।

ডিজিটাল পণ্য শুধুমাত্র ডিজিটাল চ্যানেলগুলোর মাধ্যমে বিক্রি হবে এমন কোন কথা না, আপনি হাইব্রিড পদ্ধতি অর্থাৎ ডিজিটাল এবং ফিজিক্যাল দুই পদ্ধতির সমন্বয় বিক্রি করতে পারেন।

জনপ্রিয় কয়েকটি ডিজিটাল সেলস চ্যানেল:

📣 অর্গানিক সার্চ ইঞ্জিন মার্কেটিং
📣 পেইড সোশ্যাল মিডিয়ার ট্রাফিক
📣 পেইড সার্চ ট্রাফিক
📣 কনটেন্ট মার্কেটিং
📣 ইমেইল মার্কেটিং
📣 সোশ্যাল প্রুফ মারকেটিং
📣 রিটারগেটিং

এই বিষয়গুলোর উপরে যদি আপনার পূর্ণাঙ্গ স্পষ্টতা থেকে থাকে তাহলে আপনি অনায়াসে এই পদ্ধতিগুলোর সাহায্য নিয়ে আপনার ডিজিটাল পণ্যের বিক্রি শুরু করে দিতে পারেন।

জনপ্রিয় কয়েকটি ফিজিক্যাল সেলস চ্যানেল:

📣 বিজনেস টু বিজনেস
📣 বিজনেস টু কনজিউমার
📣 বিজনেস টু বিজনেস টু কনজ্যুমার
📣 বিজনেস টু গভমেন্ট
📣 কাস্টমার টু কাস্টমার

ইত্যাদি আরও অসংখ্য সেলস চ্যানেল রয়েছে, এই বিষয়গুলোর উপরে যদি আপনার পূর্ণাঙ্গ স্পষ্টতা থেকে থাকে তাহলে আপনি অনায়াসে এই পদ্ধতিগুলোর সাহায্য নিয়ে আপনার ডিজিটাল পণ্যের বিক্রি শুরু করে দিতে পারেন।

এরকম অসংখ্য আইডিয়া আপনি ইন্টারনেট থেকে পেয়ে যাবেন এটা আমি আশা করি কিন্তু সমস্যা হচ্ছে এই বিষয়গুলো বাস্তবায়ন করাটা হলো সবথেকে বেশি দুষ্কর বিষয়।

এখন ইন্টারনেট থেকে আইডিয়া আপনিও সংগ্রহ করতে পারবেন, আমিও সংগ্রহ করতে পারব কারন এটি এখন একটি মুক্ত বিশ্বে পরিণত হয়ে গিয়েছে কিন্তু বাস্তবায়নের বিষয়ে পুরোটা আলাদা, যার জন্য দরকার হবে একজন অভিজ্ঞ এবং দক্ষ ব্যক্তির শরণাপন্ন হওয়া।

শুধুমাত্র ব্যবসা-বাণিজ্য সম্পর্কে অসংখ্য পোস্ট আমার প্রোফাইলে আপনি পেয়ে যাবেন, রীতিমতো পোষ্টগুলো লাখের উপরে পড়া হচ্ছে নিয়মিতভাবে এবং শেয়ার করা হচ্ছে। এটা আমার প্রতি সবার ভালোবাসার কারণে হয়েছে।

ব্যবসা-বাণিজ্য এবং আত্ম উন্নয়ন সম্পর্কে নিয়মিত পোস্ট পেতে চাইলে আমাকে অনুসরণ করে রাখতে পারেন এবং আমার পোস্টগুলো ভালো লাগলে সেগুলো শেয়ার করবেন বিভিন্ন ধরনের সামাজিক যোগাযোগ মাধ্যমে।

কোন কিছু জানার থাকলে অবশ্যই কমেন্ট বক্স আপনার জন্য উন্মুক্ত। সেখানে আপনারা আপনাদের মূল্যবান মন্তব্য অবশ্যই করবেন। আমি আপনাদের মন্তব্য গুলো নিয়মিত পড়ি এবং সেখান থেকে গুরুত্বপূর্ণ সমস্যামূলক বিষয়ের উপরে আমি পোস্ট লেখার চেষ্টা করি।

ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ একটি সুন্দর প্রশ্নের জন্য, পার্সোনাল ব্র্যান্ডিংয়ের জীবন্ত উদাহরণ হচ্ছে ইলন মাস্ক । বড় একটি ধামাকা তৈরি করেছিল স্পেস এক্স কোম্পানির হয়ে যখন পুনরায় ব্যবহারযোগ্য রকেট চালু করেছিল তারপর থেকে এই ব্যক্তিটিকে আর পিছনে ফিরে তাকাতে হয়নি।
যেকোনো ইনোভেশন এবং যেকোনো কোম্পানির জন্য তার প্রতিষ্ঠানের ব্র্যান্ডিং হয়েছিল সবথেকে সফল ।
আরেকটি মজার ব্যাপার হচ্ছে ইলন মাস্ক শেয়ার বাজার সংক্রান্ত টুইট করার আগে শেয়ারবাজারের কর্তৃপক্ষের পারমিশন নিয়ে টুইট করতে হয়, কারণ তার টুইটের কারণে অনেক কোম্পানির শেয়ার ওঠানামা করে এমনকি ভরাডুবি হয়ে থাকে ।
পার্সোনাল ব্র্যান্ডিংয়ের নিয়ম হচ্ছে:
▶️ অবস্থানগত ক্ষমতার ব্যবহার করা যাবে না, ব্যক্তিগত ক্ষমতা তৈরি করে তার ব্যবহার করতে হবে। যেমন: অমিতাভ বচ্চনের রয়েছে ব্যক্তিগত ক্ষমতা আর অভিষেক বচ্চনের কাছে রয়েছে অবস্থানগত ক্ষমতা। আপনাকে তাই অবশ্যই ব্যক্তিগত দক্ষতার উপর প্রতিষ্ঠিত হতে হবে, আপনার বাবা বা আত্মীয়স্বজনের ক্ষমতার উপর ভর দিয়ে চলা যাবে না। জগৎসংসারের এরকম হাজার খানিক উদাহরণ দেওয়া যাবে যারা ক্ষমতার ব্যবহার করে টিকে রয়েছে।
▶️ প্রভাব বিস্তার করা এবং দাপট বিস্তার করা এ দুয়ের মধ্যে পার্থক্য জানতে হবে। দাপট বিস্তার করে আপনি কিছুদিনের জন্য নিজের ব্র্যান্ডিং করতে পারেন কিন্তু একটি সময় আপনার অনুসারীরা আপনার কাছ থেকে চলে যাবে। কিন্তু যখন আপনি প্রভাব বিস্তার করা শিখবেন আপনার সাথে লাখো কোটি মানুষ জড়িয়ে যাবে। আপনার নিজের সবথেকে কাছের মানুষ জনের কথা চিন্তা করুন যারা আপনার সাথে আজকে রয়েছেন, আপনি কিন্তু তাদেরকে প্রভাবিত করতে পেরেছেন বলে তারা আপনার সাথে রয়েছে।
▶️ পিপলস স্কিল এমন কিছু দক্ষতা যা আপনাকে শুধুমাত্র কর্মক্ষেত্রে সফল করবে না, আপনার জীবনের সর্বক্ষেত্রে আপনাকে সফল করবে। সময়ের সাথে সাথে এই দক্ষতা গুলিকে শিখতে হবে, শুধুমাত্র দুটো দক্ষতা শিখুন (এক) সময় ব্যবস্থাপনা এবং (দুই) উপস্থাপন করার দক্ষতা, এবার এগুলোকে ব্যবহার করে দেখুন কি রকম পরিবর্তন আপনার ভিতরে আসছে আপনি নিজেই বুঝতে পারবেন।
▶️ সর্বশেষ যে বিষয়টি নিয়ে আপনাকে সব থেকে বেশি অবগত হবে তা হল একটি মহান এবং সাধারণ উদ্দেশ্য ছাড়া আপনি কোনদিনও আপনার ব্যক্তিগত ব্র্যান্ডিং তৈরি করতে পারবেন না। উদাহরণঃ মহাত্মা গান্ধী, বঙ্গবন্ধু শেখ মুজিবর, নেলসন ম্যান্ডেলা, অ্যাডলফ হিটলার, নেতাজী সুভাষ চন্দ্র বোস, স্যার সলিমুল্লাহ ইত্যাদি।
একবার পার্সোনাল ব্র্যান্ডিং তৈরি করতে পারলে জীবনে আর পিছন ফিরে তাকাতে হয় না, পার্সোনাল ব্র্যান্ডিংয়ের একটি শক্তিশালী বিষয় হলো আপনি এই জগতেও শান্তিতে থাকতে পারবেন পরের জগতেও অবশ্যই শান্তিতে থাকতে পারবেন।
আমার এই পোস্টটি আপনাদের ভালো লাগলে অবশ্যই শেয়ার করবেন 🙏 🙏 (হোয়াটসঅ্যাপ, ফেসবুক টুইটার, লিঙ্কডইন, সহ অন্যান্য সোশ্যাল মিডিয়ার বিভিন্ন গ্রুপে) আপনাদের পরিচিত বন্ধু-বান্ধব, আত্মীয়-স্বজনদের মধ্যে আর অবশ্যই আপভোট👍 করে আমাকে উৎসাহিত করবেন যাতে আমি পরবর্তীতে এ ধরনের ভাল ভাল পোষ্ট আপনাদের সামনে নিয়ে উপস্থিত হতে পারি।
ব্যবসার পুঁজি, স্বল্প পুঁজি, ক্ষুদ্র ব্যবসা, ব্যবসা পরিকল্পনা, উদ্যোগ, লাভজনক ব্যবসা, অনলাইনে বিক্রি করা, পণ্য উন্নয়ন, বিনিয়োগ পরামর্শ, ব্যবসার আইডিয়া এবং ক্যারিয়ার অরিয়েন্টেড আধুনিক সব কনটেন্ট পেতে আমাকে অনুসরণ করুন যাতে পরবর্তীতে আমার পোস্টগুলো আপনি সবার আগে পেতে পারেন।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ আপনার সুন্দর প্রশ্নটির জন্য, Starter Story
এই ওয়েবসাইটটিতে প্রবেশ করলেই বুঝতে পারবেন ব্লগ লিখে কত টাকা ইনকাম করা যায়?
এখানে প্রায় ৬০ জন ব্লগারের কথা বলা আছে যারা বছরে ৮ মিলিয়ন ডলারের উপর ইনকাম করে।
প্রতি ডলার ১০০ টাকা করে ধরলে, প্রায় ৮০ কোটি টাকা এক বছরে ইনকাম করে। এটাতো খুব সাধারন একটি উদাহরণ আপনি ইন্টারনেট ঘাটাঘাটি করলে এমন ব্লগারকে দেখবেন যারা এক বছরে ১০০ কোটি টাকা ইনকাম করছেন।
ইনকামের কথা একটু পরে ভাবুন আগে চিন্তা করুন আপনি আপনার কাস্টমারকে কি পরিমাণ ভ্যালু দিতে পারছেন? যদি ঠিকমত ভ্যালু দিতে না পারেন, তাহলে কেউ আপনার ব্লগে আসবেনা, ইনকাম তো অনেক পরের বিষয়।
একটি ভালোমানের বাংলা অথবা ইংরেজি ব্লগ থেকে অনেক টাকা উপার্জন করা যায়, এটা একদম চরম বাস্তবতা। আপনাকে অনুরোধ করব সবার আগে আপনি ট্রাফিক অর্থাৎ কাস্টমার নিয়ে আসুন ইনকামের অনেক রাস্তা আছে।
এমন কিছু লিখুন যাতে পাঠক বারবার আপনার লেখা পড়তে আসে।
এমন কিছু লিখুন যাতে পাঠক আপনার লেখাগুলো শেয়ার করে।
পাঠক আপনার লেখা শেয়ার করলে যাতে উৎসাহ অনুভব করে।
পাঠক আপনার লেখা পড়ে যাতে বেশি মন্তব্য এবং লাইক করে।
পাঠক যাতে আপনার লেখা অন্য কাউকে পড়ার জন্য অনুরোধ করে।
উপরের ধাপগুলো আগে ফলো করুন দেখবেন ইনকামের রাস্তার অভাব হবে না এবং গুরুত্বপূর্ণ একটি কথা আপনার পাঠক আপনাকে সিগন্যাল দেবে পরবর্তীতে কি করতে হবে?
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ একটি সুন্দর প্রশ্ন করার জন্য, সবার আগে দুঃখিত পোস্টটি একটু বড় হওয়ার জন্য, একজন এসইও পেশাদার হলেন একজন এসইও বিশেষজ্ঞ। যিনি সার্চ ইঞ্জিন অপটিমাইজেশন সম্পর্কে পরামর্শ প্রদান করেন এবং এর উপর ভিত্তি করে বিভিন্ন ধরনের সেবা প্রদান করেন অথবা নিজের ব্যবসায় এই অভিজ্ঞতা গুলোকে কাজে লাগিয়ে থাকেন।
পুরোপুরি দক্ষ এবং অভিজ্ঞ হতে হলে আপনাকে কিছু ধাপ অতিক্রম করতে হবে যা অতি আবশ্যক এবং এই ধাপ গুলো আপনাকে একজন পূর্ণাঙ্গ এসইও অভিজ্ঞ হিসেবে তৈরি করাতে সবথেকে বেশি সাহায্য করবে।
এবং এই ধাপ গুলো অবশ্যই মেনে চলতে হবে, কোনো ধাপকে বাদ দিয়ে চলা যাবে না।
১. জানতে হবে সার্চ ইঞ্জিন কিভাবে কাজ করে:
সার্চ ইঞ্জিন মূলত তিন ভাবে কাজ করে সবার প্রথম ক্রলিং, ইনডেক্সিং এবং রাঙ্কিং। একজন এসইও অভিজ্ঞ হিসেবে তিনটা বিষয়ের উপরে অপটিমাইজেশন করা জানতে হবে।
একটি ওয়েবপেজের যত কনটেন্ট রয়েছে (ইমেজ, টেক্সট, লিংক, ভিডিও ইত্যাদি)
সবকিছুকে ক্রলিং করাতে হবে তারপর ইনডেক্সিং করাতে হবে তাহলে আপনার ওয়েবপেজ রাঙ্কিং পাওয়া শুরু করবে।
২. বেসিক সার্চ ইঞ্জিন মার্কেটিং কনসেপ্ট সম্পর্কে জানতে হবে:
সার্চ ইঞ্জিন মার্কেটিংয়ের দুটো বিষয় রয়েছে একটি হচ্ছে সার্চ ইঞ্জিন অপটিমাইজেশন এবং আরেকটি হচ্ছে টাকা দিয়ে বিজ্ঞাপন যাকে আবার (PPC) বলা হয়ে থাকে।
৩. এসইওর সত্তিকারের অর্থ জানতে হবে:
এসইও মানে শুধুমাত্র কিওয়ার্ড এবং লিংক না। সত্তিকারের এসইওর অর্থ হচ্ছে একজন ব্যবহারকারীকে সবথেকে বেশি এবং সর্বোচ্চ সেবা প্রদান করতে হবে, তাঁর চাহিদা সম্পন্ন পণ্য এবং সেবা সম্পর্কে।
এখানে আপনাকে তিনটি বিষয় খুব ভালোভাবে বুঝতে হবে এবং সেগুলোর ব্যবহার জানতে হবে -
টেকনিক্যাল এসইও
অন-পেজ এসইও
অফ-পেজ এসইও
৪. সঠিক জায়গা থেকে এসইও প্রশিক্ষণ গ্রহণ করতে হবে:
আমি প্রায়ই একটা কথা বলে থাকি সেটি হচ্ছে যেকোনো বিষয় সম্পর্কে আপনাকে প্রচন্ড আকারে স্পষ্টতা তৈরি করতে হবে আপনি যদি একজন দক্ষ এসইও হতে চান তাহলে আপনাকে প্রশিক্ষণ নিতেই হবে।
যেনতেন জায়গা থেকে প্রশিক্ষণ নিলে হবে না, যারা এই ফিল্ডে কমপক্ষে 10 থেকে 15 বছর কাজ করেছেন তাদের কাছ থেকে নিতে হবে।
৫. এসইও ইন্ডাস্ট্রিতে পরিবর্তন সম্পর্কে আপডেট থাকতে হবে :
সার্চ ইঞ্জিন পুরোপুরি চলে অ্যালগোরিদমের উপর ভিত্তি করে, তাই প্রতিমাসে এর আপডেট আসতে থাকে সেই বিষয়গুলো সম্পর্কে অবগত হতে হবে। টেকনিক্যাল এবং নন টেকনিক্যাল বিষয়গুলো জানতে হবে।
৬. সঠিক এসইওর টুলস সম্পর্কে জানতে হবে:
SEMRUSH, Ahrefs এদুটো সফটওয়্যার কে বলা হয় এসইও ইন্ডাস্ট্রির মক্কা মদিনা। এছাড়া আরো বেশ কিছু জনপ্রিয় ফ্রি এবং পেইড সফটওয়্যার রয়েছে সেগুলো সম্পর্কে সব থেকে ভালো দক্ষতা অর্জন করতে হবে।
৭. এসইও প্রাকটিস করতে হবে শুধুমাত্র থিওরিটিক্যাল জ্ঞান নিয়ে লাভ নেই:
নিজে থেকেই ছোট ছোট প্রজেক্ট করতে হবে অথবা অন্য কারো প্রজেক্টে অংশগ্রহণ করতে হবে প্রথম তিন মাস ইন্টার্ন হিসেবে কাজ করা শিখতে হবে।
আমি আগেই বলে দিয়েছি এসইওতে মোটামুটি তিন ধরনের পাট রয়েছে। একটি হচ্ছে টেকনিক্যাল এসইও, অন পেজ এবং অপরটি অফ পেজ এসইও। আপনি যেটা সবথেকে ভালো পারেন সেই জায়গাতে ফোকাস দিন।
৮. আপনি যে দক্ষ সেটি জানাতে হবে:
এবার আপনাকে এসইও করে আপনার দক্ষতা গুলোকে পাবলিকের সামনে জানাতে হবে। পাবলিক বলতে নির্দিষ্ট এবং টার্গেটকৃত কাস্টমারের কাছে জানাতে হবে।
আমার অভিজ্ঞতা থেকে বলি, আমি সেই সমস্ত এসইও দক্ষ এবং অভিজ্ঞ লোকদেরকে আমার প্রজেক্ট দেই, যারা বাস্তবিক অর্থেই কোন ওয়েবসাইটকে Google-এ এক নাম্বার অথবা দুই নম্বর রেংকিং-এ নিয়ে আসতে পেরেছে।
৯. ধৈর্য ছাড়া কোন বিকল্প নেই:
সার্চ ইঞ্জিন অপটিমাইজেশন একমাসের অথবা তিন মাসের কোনো বিষয় নয়। নিয়মিত ধৈর্য ধরে ধরে কাজ করতে হবে, এমনও প্রজেক্ট আছে যেখানে রেংকিং পেতে এক বছরের উপর সময় লেগে যায়।
১০. বর্তমান এসইও এক্সপার্টদেরকে অনুসরণ করতে হবে:
এসইও এক্সপার্ট দের অনুসরণ করতে হবে এবং তাদের দেওয়া নির্দেশনাগুলোকে মেনে চলতে হবে। নিয়মিত তাদের ব্লগ, পডকাস্ট এবং ইউটিউব চ্যানেল গুলো অনুসরণ করে রাখতে হবে।
উপরের দশটি ধাপ অবশ্যই ফলো করে এগুতে হবে, আপনি যেভাবেই করুন না কেন আপনাকে এই দশটি ধাপ এর মধ্য দিয়ে যেতেই হবে কোন কিছুকে বাদ দেওয়া যাবে না আশা করবো আপনি আগামী ৬ মাসের ভিতর একজন দক্ষ এসইও এক্সপার্ট হতে পারবেন।
শুধুমাত্র ব্যবসা-বাণিজ্য সম্পর্কে অসংখ্য পোস্ট আমার প্রোফাইলে আপনি পেয়ে যাবেন, রীতিমতো পোষ্টগুলো লাখের উপরে পড়া হচ্ছে নিয়মিতভাবে এবং শেয়ার করা হচ্ছে। এটা আমার প্রতি সবার ভালোবাসার কারণে হয়েছে।
ব্যবসা-বাণিজ্য এবং আত্ম উন্নয়ন সম্পর্কে নিয়মিত পোস্ট পেতে চাইলে আমাকে অনুসরণ করে রাখতে পারেন এবং আমার পোস্টগুলো ভালো লাগলে সেগুলো শেয়ার করবেন বিভিন্ন ধরনের সামাজিক যোগাযোগ মাধ্যমে।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


সবার প্রথম অসংখ্য ধন্যবাদ একটি সুন্দর প্রশ্ন করার জন্য, আমাদের ভারতীয় উপমহাদেশের সব থেকে প্রধান সমস্যা হচ্ছে আমরা ব্যবসা শুরু করতে পারি, কিন্তু ব্যাবসা বড় করতে পারি না, তার প্রধান কারণ হচ্ছে ব্যবসা সংক্রান্ত আমাদের কোনো ভালো স্কিল নেই।
খেয়াল করে দেখবেন ইউরোপ-আমেরিকার চা, কফি, বিস্কিট, বার্গার এমনকি কোলড্রিংস সহ অসংখ্য পণ্য আছে যা পুরো পৃথিবীর অলি-গলিতে বিক্রি হচ্ছে আমরা আমাদের দেশেই ঠিকমতো বিক্রি করতে পারি না, ইউরোপ আমেরিকাতে কিভাবে বিক্রি করব?
যখন বিজনেস স্কিলের ব্যাপার গুলো চলে আসে তখন সবাই বলে থাকে যে ব্যবসা করার জন্য কি আবার শিখতে হয় নাকি কোনো কিছু?
সনাতনী মনস্থির কারণে আজকে আমাদের আশ-পাশের দোকানগুলো বড় হচ্ছে না, ১০ লাখ টাকার ব্যবসাকে আগামী পাঁচ বছরে দু কোটি টাকায় নিয়ে আসতে পারছে না।
এরকম আরও হাজার খানেক সমস্যা রয়েছে যার মূল কারন হচ্ছে সঠিক এবং উপযুক্ত ব্যবসায়িক দক্ষতা না থাকার কারনে।
ব্যবসায়িক দক্ষতা বাড়ানোর কিছু উপায়:
▶️ ব্যাবসায়িক দক্ষতা বাড়ানোর জন্য সবার প্রথম আপনাকে আগ্রহী হতে হবে।
▶️ ব্যাবসার মৌলিক বিষয় গুলো শিখতে হবে যাতে আপনি যেকোন ইন্ডাস্ট্রি এবং যেকোন ব্যবসা সম্পর্কে বুঝতে পারেন।
▶️ ব্যাবসা-বাণিজ্য সংক্রান্ত কোর্স করতে হবে এবং অবশ্যই কর্ম ভিত্তিক কোর্স করতে হবে, যেখান থেকে কিছু শিখে ব্যাবহার করতে পারেন।
▶️ ব্যাবসা-বাণিজ্য সংক্রান্ত সেমিনারে অংশগ্রহণ করতে হবে।
▶️ নির্দিষ্ট কমিউনিটি'র মধ্যে নেটওয়ার্ক বজায় রাখতে হবে এবং সেখানেও অংশগ্রহণ করতে হবে।
▶️ ব্যাবসা-বাণিজ্য সংক্রান্ত কনটেন্ট বেশি করে গ্রহণ করতে হবে এবং সেগুলোকে নোটিফাই করে রাখতে হবে যেমনঃ ইউটিউব, বিভিন্ন ধরনের ব্লগ ইত্যাদি।
একটি চিরন্তন সত্য কথা সবসময় মনে রাখতে হবে যদি আপনি আপনার ব্যবসাকে দ্বিগুণ বৃদ্ধি করতে চান, তাহলে অবশ্যই আপনাকে তিনগুণ লার্নিং করতে হবে
ব্যাবসা-বাণিজ্য সংক্রান্ত একটি ডিজিটাল কোর্স আমি নিয়ে আসছি খুব তাড়াতাড়ি। যেখানে একজন সাধারন মানুষ খুব সহজেই এবং বাংলা ভাষায় বুঝতে পারবেন ব্যবসা সম্পর্কে সকল বিষয়বস্তু।
গল্পের মাধ্যমে শেখানো হবে পুরো পৃথিবীর বিখ্যাত সব ব্যাবসা গুলোর কাহিনী এবং কীভাবে একটি ব্যাবসা শুরু করতে হয় এবং তা বড় করতে হয়?
সবথেকে গুরুত্বপূর্ণ বিষয় যেটা আমি মনে করি সেটা হচ্ছে, এই কোর্সের মাধ্যমে আপনাকে ব্যাবসা-বাণিজ্য সংক্রান্ত মৌলিক বিষয়গুলো শিখিয়ে দেয়া হবে যার মাধ্যমে আপনার মনের সকল প্রশ্ন দূর হয়ে যাবে এবং আপনি ব্যবসা বাণিজ্য সংক্রান্ত প্রচন্ড স্পষ্টতা তৈরি করতে পারবেন।
যেমন:
⏹️ আপনি যেকোনো ইন্ডাস্ট্রি সম্পর্কে খুব সহজেই বুঝতে পারবেন।
⏹️ কোন বিষয়বস্তুর চাহিদা তৈরি হচ্ছে এবং ভবিষ্যতে আরো বৃদ্ধি পেতে থাকবে?
⏹️ বিনা পুঁজিতে কিভাবে শুরু করতে হয় এবং ব্যবসার জন্য কিভাবে পুঁজি সংগ্রহ করতে হয়?
⏹️ আন্তর্জাতিক মান সম্পন্ন কিভাবে একটি ধারণা খুঁজে সেটা নিয়ে ব্যাবসা করতে হয়?
⏹️ অল্প পুঁজি দিয়ে কিভাবে একটি আন্তর্জাতিক মানসম্পন্ন ব্যাবসা শুরু করতে হয়?
⏹️ বাজারে কীভাবে একচেটিয়া রাজত্ব করতে হয়?
⏹️ কাস্টমারের আপত্তি কিভাবে দূর করতে হয়?
⏹️ কিভাবে অল্প টাকা খরচ করে কাস্টমার নিয়ে আসতে হয়?
⏹️ কিভাবে সেইসমস্ত কাস্টমার গুলোকে দীর্ঘ সময়ের জন্য ধরে রাখতে হয়?
⏹️ কিভাবে সবথেকে আধুনিক এবং উন্নত টিম তৈরি করতে হয়?
⏹️ কিভাবে ভাল এবং টেকসই আর্থিক ব্যবস্থা তৈরি করতে হয়?
⏹️ কিভাবে একটি সুন্দর এবং টেকসই বিজনেস ইকোসিস্টেম তৈরি করতে হয়?
⏹️ কিভাবে রিটার্ন অন ইনভেস্টমেন্ট নিশ্চিত করতে হয়?
⏹️ কিভাবে লিকুইডিটি শতভাগ নিশ্চিত করতে হয়?
⏹️ কিভাবে প্রফিট মার্জিন বেশি বৃদ্ধি করতে হয়?
⏹️ কিভাবে সমৃদ্ধি অর্জন করতে হয়?
⏹️ কিভাবে ব্র্যান্ডের ইকুইটি বৃদ্ধি করতে হয়, যাতে কাস্টমার এক নামে আমার ব্র্যান্ডকে চিনবে?
⏹️ ব্যবসার তারল্য গতি কিভাবে বৃদ্ধি করতে হয়?
⏹️ ব্যবসায় উৎপাদনশীলতা সবথেকে বেশি কার্যকর কিভাবে করতে হয়?
⏹️ কিভাবে টেকনোলজি সংযুক্ত করে সেটিকে বড় করতে হয়?
ইত্যাদি আরো অসংখ্য গুরুত্বপূর্ণ বিষয় রয়েছে যা আপনাকে হাতে-কলমে শিখিয়ে দেওয়া হবে।
এটি একটি শুধুমাত্র কোর্স না, পুরো একটি কমিউনিটি, মানে বিজনেস সম্প্রদায় তৈরি করা হবে যেখানে আপনারা আমাকে এবং দক্ষ আরও অসংখ্য মানুষজনদেরকে সরাসরি প্রশ্ন করতে পারবেন ব্যবসা বাণিজ্য সংক্রান্ত যেকোন ধরনের প্রশ্নের জন্য।
বিস্তারিত খুব তাড়াতাড়ি আসছে তাই অনুরোধ করব আমার প্রোফাইলটি অনুসরণ করে পাশে থাকবেন এবং নিয়মিত আপডেট পেয়ে যাবেন।
আমি রাশেদুল ইসলাম কোন গল্প এবং কাহিনীতে বিশ্বাস করিনা বাস্তবসম্মত কনটেন্ট এবং শিক্ষনীয় কনটেন্ট নিয়মিত এই প্লাটফর্মে পাবলিশ করে যাব আর বিশেষ করে বিজনেস রিলেটেড কনটেন্টগুলো নিয়মিত আমি এই প্লাটফর্মে পাবলিশ করে যাব।
আমার কনটেন্ট গুলো ভাল লাগলে আপনারা শেয়ার করবেন (জ্ঞান বিতরণ করলে কমবে না বরঞ্চ চক্রবৃদ্ধি আকারে বৃদ্ধি পেতে থাকে)
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ খুব সুন্দর একটি প্রশ্ন করার জন্য, ব্যবসার অনেকগুলো ধারণার মধ্যে একটি ধারণা উদ্যোক্তাদেরকে সবথেকে বেশি যন্ত্রণা দেয় তা হল কাস্টমার অ্যাকুইজিশন কষ্ট অর্থাৎ একটি কাস্টমারকে ব্যবসায় নিয়ে আসতে কত টাকা খরচ হয়?

ধরে নিলাম আপনার কাছে একটি পণ্য আছে দাম হল ১০০০ টাকা, শুরুতেই আপনাকে হয়তো বা কেউ চিনবে না যার কারণে আপনাকে মার্কেটিং করতে হবে।

এক মাসের জন্য মার্কেটিং করলেন ১ লক্ষ টাকা, কাস্টমার পেলেন ৫০০টি তাহলে আপনার একটি কাস্টমার নিয়ে আসতে খরচ হলো ২০০ টাকা।

এত কথা বলার কারণ হচ্ছে যেহেতু আপনি ব্লগিং থেকে কাস্টমার নিয়ে আসবেন অর্থাৎ ব্লগিং করে ব্যবসা তৈরি করবেন আপনার জন্য এই খরচটি একদম কমে যাবে।

সেটি কীভাবে হবে? আপনি যেহেতু ব্লগিং করছেন অর্থাৎ কনটেন্ট তৈরি করছেন এই কনটেন্টগুলো পড়ে মানুষ আপনার ব্লগে চলে আসবে সেখান থেকে যদি আপনি ব্যবসা তৈরি করতে পারেন তাহলে আপনার খরচ বলতে গেলে একদম শূণ্য টাকা হয়ে যাবে অর্থাৎ একটা কাস্টমার নিয়ে আসতে উপরের ঘটনায় পরল ২০০ টাকা আপনার ক্ষেত্রে হবে সেটা শূন্য টাকা।

এর থেকে আর বড় বিষয় কি হতে পারে একজন উদ্যোক্তার জন্য?

▶️ প্রথমতঃ সরাসরি ব্যবসা
ব্লগিং এর মাধ্যমে আপনার কাছে প্রচুর তথ্য চলে আসবে। কাস্টমারের তথ্য বিশ্লেষণ করে আপনাকে আপনার বিষয়বস্তুর উপর ডিজিটাল প্রোডাক্ট অথবা ফিজিক্যাল প্রোডাক্ট বিক্রি করা শুরু করতে হবে।

বর্তমান ডিজিটাল ওয়ার্ল্ডে ৯০% উদ্যোক্তা এই কাজটি করে যাচ্ছেন এক্ষেত্রে আপনার একজন ওয়েব ডেভলপার এর সহায়তা নিতে হবে যিনি উকমার্স খুব ভালো বোঝেন।

▶️ দ্বিতীয়তঃ পরোক্ষভাবে ব্যবসা করা

ব্লগিং করার মাধ্যমে আপনি ড্রপ শিপিং পদ্ধতির সাহায্যে ব্যবসা করতে পারবেন অর্থাৎ ব্লগ আপনার, ব্লগে আসা কাস্টমার আপনার কিন্তু পণ্য এবং ইনভেন্টরি অন্য আরেকজনের যা বর্তমান সময়ে সবথেকে জনপ্রিয় একটি ব্যবসা।
⏹️ তৃতীয় পক্ষ কোনো প্রতিষ্ঠানের বিজ্ঞাপন এর মাধ্যমে।
⏹️ অ্যাফিলিয়েট মার্কেটিং করার মাধ্যমে।
⏹️ ইনফ্লুয়েন্সার মার্কেটিং করার মাধ্যমে।

ইত্যাদি আরো অসংখ্য পদ্ধতি রয়েছে ব্লগিং থেকে ব্যবসা তৈরি করার আর এর জন্য আপনার দরকার হবে সব থেকে ভালো স্পষ্টতা তৈরি করা যে কিভাবে আমি এই ব্যবসাটি করতে পারি?

ব্লগিং করার জন্য টেকনিক্যাল স্কিল হয়তোবা আপনার থাকতে পারে কিন্তু আপনার অবশ্যই বিজনেস স্কিল প্রয়োজন হবে।

শুধুমাত্র ব্যবসা-বাণিজ্য সম্পর্কে অসংখ্য পোস্ট আমার প্রোফাইলে আপনি পেয়ে যাবেন, রীতিমতো পোষ্টগুলো লাখের উপরে পড়া হচ্ছে নিয়মিতভাবে এবং শেয়ার করা হচ্ছে। এটা আমার প্রতি সবার ভালোবাসার কারণে হয়েছে।

ব্যবসা-বাণিজ্য এবং আত্ম উন্নয়ন সম্পর্কে নিয়মিত পোস্ট পেতে চাইলে আমাকে অনুসরণ করে রাখতে পারেন এবং আমার পোস্টগুলো ভালো লাগলে সেগুলো শেয়ার করবেন বিভিন্ন ধরনের সামাজিক যোগাযোগ মাধ্যমে।

ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ একটি সুন্দর প্রশ্ন করার জন্য, সবাই হয়ত বা সত্য পরিষ্কারভাবে বলে না কিন্তু একটি চরম সত্য হচ্ছে আইডিয়া স্টেজের কোন কোম্পানি বিনিয়োগ পায়না।
আমি আশা করবো আপনি কিছু প্রোডাক্ট তৈরি করেছেন এবং কিছু কাস্টমারকে সেবা দিয়েছেন। যদি সেটি না করে থাকেন তাহলে ইনভেস্টর এর কাছ থেকে বারবার নেতিবাচক কথা শুনতে হবে এবং একটি কথা কোন ইনভেস্টর আপনাকে মুখের সামনের না বলবে না, এমনও দেখা গিয়েছে শুধুমাত্র সিদ্ধান্তের জন্য এক মাস, এমনকি দুই তিন মাস নষ্ট হতে দেখা গেছে বিভিন্ন ধরনের উদ্যোক্তাদেরকে।
বস্তুত মৌলিকভাবে ব্যবসায় আইডিয়ার কোন দাম নাই যা শুধুমাত্র একটি শূন্য। আপনার কাছে পৃথিবীর পরিবর্তন করার আইডিয়া থাকলেও ইনভেস্টর আপনার আইডিয়াতে টাকা ইনভেস্ট করবে না।
এবার আপনার যদি মিনিমাম ভায়াবল প্রোডাক্ট (MVP) তৈরি হয়ে যায় তাহলে আপনাকে নিঃসন্দেহভাবে ইনভেস্টর এর কাছে আপনার পিচ ডেক শেয়ার করতে হবে।
পিচ ডেক এর মধ্যে অবশ্যই আপনার বিজনেস মডেল, রেভিনিউ মডেল এবং বিজনেস প্ল্যান পরিষ্কার রাখতে হবে।
আর একজন উদ্যোক্তা হিসেবে আপনার বিজনেস প্ল্যান, বিজনেস মডেল এবং রেভিনিউ মডেল কি হওয়া উচিৎ তা আপনাকে খুব ভালোভাবে জানতে হবে এবং উপস্থাপন করতে হবে।
এই পিচ ডেক একজন প্রফেশনাল এর দ্বারা তৈরি করে নিতে হবে, যদি এই বিষয়ে আপনার পুরোপুরিই স্পষ্টতা না থাকে।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ একটি সুন্দর প্রশ্ন করার জন্য, সবার প্রথমে আপনার চিন্তাশক্তি যে অনেক বড়, তার জন্য একটি বিশেষ ধন্যবাদ জানাচ্ছি।
এই পোস্টে আমি শুধু আপনাকে সম্পদশালী হওয়ার বিষয়গুলো শেয়ার করব না, আমি আপনাকে শেয়ার করব কিভাবে আপনি একজন ভালো এবং আদর্শ বিজনেস লিডার হিসেবে প্রতিষ্ঠিত হতে পারেন?
ছোট একটি সূত্র মনে রাখতে হবে যদি জীবনে অনেক বেশি সুখী এবং সম্পদশালী হতে চান আপনার অর্থনৈতিক জীবনে, রাজনৈতিক জীবনে, সামাজিক জীবনে এবং ধর্মীয় জীবনে।
▶️ সবার প্রথম আপনাকে একটি সাধারণ উদ্দেশ্য তৈরি করতে হবে। যেমনটি ইলন মাস্ক তার প্রত্যেকটি প্রতিষ্ঠান তৈরি করার জন্য করেছেন।
▶️ আপনার ব্যক্তিগত কার্যকরীতাকে বৃদ্ধি করতে হবে। যেমনঃ আপনি সঠিক সময়ে সঠিক সিদ্ধান্ত নিতে পারছেন কিনা? সময়কে ঠিকমতো ব্যবস্থাপনা করতে পারছেন কিনা? এবং গুরুত্বপূর্ণ সমস্যাগুলোকে সমাধান করতে পারছেন কিনা? ইত্যাদি।
▶️ আন্তঃব্যক্তিগত কার্যকারিতা গুলোকে বৃদ্ধি করতে হবে। শুধুমাত্র নিজেকে নিয়ে চলতে পারলে হবে না আপনাকে একটি দল নিয়ে আগাতে হবে তাঁদেরকে কিভাবে জড়িয়ে রাখবেন? সেগুলো জানতে হবে।
▶️ সাংগঠনিক কার্যকারিতা বৃদ্ধি করতে হবে। মনে রাখতে হবে যদি সংগঠন তৈরী করতে না পারেন তাহলে আপনি একজন হকার হিসেবে বিবেচিত হবেন অর্থাৎ সামান্য সেলসম্যান।
▶️ সর্বশেষ সাম্প্রদায়িক কার্যকারিতা বৃদ্ধি করতে হবে। সবাইকে নিয়ে একটি সম্প্রদায় তৈরি করতে হবে। আপনি যেকোন পেশাতে বা যেকোন বিষয়বস্তুতে কাজ করুন না কেন সেখানে একটি সম্প্রদায় তৈরি করা সম্ভব সেই কাজটা আপনাকে করতেই হবে।
এখানে পাঁচটি পয়েন্ট আলোচনা করা হয়েছে, ইলন মাস্ক সহ পৃথিবীর যত বড় বড় বিজনেস লিডাররা রয়েছেন তাদের মধ্যে এই পাঁচটি বিষয় পুরোপুরি পাওয়া যাবে।
এই পাঁচটির যদি একটি বিষয় না থাকে তাহলে কেউই একজন আদর্শ বিজনেস লিডার হিসেবে নিজেদেরকে প্রতিষ্ঠা করতে পারবেনা।
আপনি এবং আমি এর ব্যতিক্রম নই আমাদের কেউ এই ধাপগুলোর মধ্য দিয়ে অতিবাহিত হতে হবে। তাই আজকে থেকে নির্ধারণ করা শুরু করুন আপনি কোথায় রয়েছেন এবং কিভাবে সেই পথ অতিক্রম করবেন?
নিচে কমেন্ট বক্সে আপনার কোন প্রশ্ন বা জানার থাকলে শেয়ার করতে পারেন, আমি আমার সর্বোচ্চ দিয়ে সে গুলোকে সমাধান করার চেষ্টা করব এবং এই পোস্টটি আপনার যদি একটু বুঝতে অসুবিধা হয় তাহলে আরও দুই তিনবার পড়ুন আশা করব বুঝে যাবেন।
ব্যবসা-বাণিজ্য এবং আত্ম উন্নয়ন সম্পর্কে নিয়মিত পোস্ট পেতে চাইলে আমাকে অনুসরণ করে রাখতে পারেন এবং আমার পোস্টগুলো ভালো লাগলে সেগুলো শেয়ার করবেন বিভিন্ন ধরনের সামাজিক যোগাযোগ মাধ্যমে।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ছোট থেকে শুরু করে যত বড় গ্রুপ অব কোম্পানিজ আমরা দেখতে পাই সবগুলোতে নিচের তিনটি সমস্যা খুবই গুরুত্বপূর্ণ যা একজন এইচআর অফিসার অথবা এইচআর ম্যানেজার কে নিয়মিত সম্মুখীন করতে হচ্ছে -
১. যোগ্য এবং উপযুক্ত ম্যানপাওয়ারকে প্রতিষ্ঠানে নিয়ে আসা।
২. যোগ্য উপযুক্ত ম্যানপাওয়ারকে প্রতিষ্ঠানের কর্মকাণ্ডে জড়িয়ে রাখা।
৩. যোগ্য উপযুক্ত ম্যানপাওয়ারকে প্রতিষ্ঠানে দীর্ঘ সময়ের জন্য ধরে রাখা।
প্রথমত এইচআর অফিসার হওয়ার জন্য এইচ আর এম বা ম্যানেজমেন্ট নিয়ে পড়া আবশ্যক নয় এবং আপনি অবশ্যই পিজিডি করার পরে এই বিভাগে ক্যারিয়ার তৈরি করতে পারবেন।
বর্তমান যে বিভাগে আপনি ক্যারিয়ার তৈরি করুন না কেন আপনাকে সামান্যতম ইনফর্মেশন টেকনোলজি জানতে হবে বিশেষ করে গুগোল ওয়ার্কস্পেস (Meet, Sheet, Jamboard, Keep, Calander etc) এবং কিছু ডি আই ওয়াই টুলস (Canva, Grammarly, Infogram, Hunter, Asana, Basecamp, Hubstaff, Prospero)
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ আপনার সুন্দর প্রশ্নটির জন্য, কর্পোরেট সংস্কৃতি এমন বিশ্বাস এবং আচরণকে বোঝায় যা নির্ধারণ করে যে কীভাবে একটি কোম্পানির কর্মচারী এবং ব্যবস্থাপনা যোগাযোগ করে কোম্পানির সার্বিক সমৃদ্ধির জন্য।
সবার আগে আমি একটি ঘটনা বর্ণনা করি তাহলে আপনি পুরোপুরি বুঝতে পারবেন যে কর্পোরেট কালচার কত বড় ভূমিকা পালন করে একটি প্রতিষ্ঠানকে আরো সমৃদ্ধিশালী তৈরি করতে?
যেমন: আপনার বস যতক্ষণ অফিসে রয়েছে আপনার কাছাকাছি রয়েছে আপনি ঠিকঠাক ভাবে কাজ করছেন কিন্তু যখনই আপনার বস আপনার কাছ থেকে দূরে সরে যায় অথবা অফিস থেকে চলে যায় তাঁর প্রয়োজনীয় কাজ করার জন্য তখন আপনি গল্প করছেন অথবা কাজ ফাঁকি দিয়ে অন্য কিছু করছেন।
নেতিবাচক মনে করার কোন দরকার নেই কারণ ৮০% কর্পোরেটে এই ধরনের কার্যকলাপ হয়ে থাকে।
একটি প্রতিষ্ঠান যখন সুষ্ঠ সংস্কৃতি তৈরি করা হয়, তখন সেই প্রতিষ্ঠানের কর্মচারী মন থেকে কাজ করা শুরু করে তাদেরকে ধাক্কা দিয়ে কোন কিছু করাতে হয় না।
তাত্ত্বিক জ্ঞান আলোচনা করার থেকে আমি একটি ঘটনা দিয়ে বুঝিয়ে দিলাম আর এটাও গুরুত্বপূর্ণ যে একটি কোম্পানিতে কালচার জাদুর মত কাজ করে।
আর একটি প্রতিষ্ঠান বিজনেস লীডারের উচিত কোম্পানিতে সুষ্ঠ কালচার তৈরি করা।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ একটি সমসাময়িক এবং গুরুত্বপূর্ণ প্রশ্ন করার জন্য, ডিজিটাল মার্কেটিং এর বিষয়বস্তুগুলো শেখার আগে আপনাকে ডিজিটাল মার্কেটিং এর মৌলিক বিষয়টি খুব ভালোভাবে শিখতে হবে।
কারণ মৌলিক বিষয়গুলোর কোনদিন পরিবর্তন হয় না এবং যা আপনাকে ৫ থেকে ১০ বছর নয় সারাজীবন রাজত্ব করার জন্য সহায়তা করবে, মানে আপনার ক্যারিয়ারকে পুরোপুরি সুনিশ্চিত করবে।
যেমন: কয়েকটি প্রশ্ন আপনি নিজেকে করতে পারেন যে
▶️ ডিজিটাল মার্কেটিং কিভাবে কাজ করে?
▶️ কেন ডিজিটাল মার্কেটিং দরকার?
▶️ কিভাবে ডিজিটাল মার্কেটিং এর মাধ্যমে সবথেকে ভালো রিটার্ন অন ইনভেস্টমেন্ট নিয়ে আসতে হয়?
আপনি চাকরি করুন অথবা ব্যবসা দিন শেষে একটি হিসাব আপনাকে দিতে হবে, তাহলো রিটার্ন অন ইনভেস্টমেন্ট।
ডিজিটাল মার্কেটিংকে ভাগ করলে দুটো বিষয় পাওয়া যায় এক হচ্ছে ইনবাউন্ড মার্কেটিং আরেকটি হচ্ছে আউটবাউন্ড মার্কেটিং, এ দুটো বিষয় সম্পর্কে আপনাকে ভালোভাবে স্পষ্টতা তৈরি করতে হবে।
বর্তমান ডিজিটাল মার্কেটিং এর সবথেকে জনপ্রিয় বিষয়বস্তুগুলো হলো:
📣 সোশ্যাল মিডিয়া মার্কেটিং
📣 কনটেন্ট মার্কেটিং
📣 ইমেইল মার্কেটিং
📣 লিড জেনারেশন
📣 সার্চ ইঞ্জিন অপটিমাইজেশন ইত্যাদি।
ধরুন আপনার টার্গেটেড কাস্টমার হলে ১৩ থেকে ১৭ বছর তাহলে শুধুমাত্র যদি আপনি টিকটক এ ফোকাস করতে পারেন তাহলে আপনার ৮০% রিটার্ন অন ইনভেস্টমেন্ট সুনিশ্চিত হয়ে যাবে।
আবার এখন টিকটক জনপ্রিয় হচ্ছে ভবিষ্যতে জনপ্রিয় নাও থাকতে পারে তাই ভবিষ্যতে নিরাপদ গেম খেলার জন্য আপনাকে ডিজিটাল মার্কেটিং এর মৌলিক বিষয় জানতে হবে।
চাহিদা ভবিষ্যতে কি থাকবে তা সুনিশ্চিত করে কেউ বলতে পারেনা বছর খানেক আগে ক্রিপ্টোকারেন্সি তো অনেক চাহিদা ছিল, এখন যখন আমি পোস্ট লিখছি তখন কিন্তু অনেকটা খারাপ অবস্থা। বাংলাদেশে কেন্দ্রীয় ব্যাংক কর্তৃক এই কারেন্সিকে নিষেধাজ্ঞা করা হয়েছে।
আমার এই পোস্টটি আপনাদের ভালো লাগলে অবশ্যই শেয়ার করবেন 🙏 🙏 (হোয়াটসঅ্যাপ, ফেসবুক টুইটার, লিঙ্কডইন, সহ অন্যান্য সোশ্যাল মিডিয়ার বিভিন্ন গ্রুপে) আপনাদের পরিচিত বন্ধু-বান্ধব, আত্মীয়-স্বজনদের মধ্যে আর অবশ্যই Upvote👍 করে আমাকে উৎসাহিত করবেন যাতে আমি পরবর্তীতে এ ধরনের ভাল ভাল পোষ্ট আপনাদের সামনে নিয়ে উপস্থিত হতে পারি।
ব্যবসার পুঁজি, স্বল্প পুঁজি, ক্ষুদ্র ব্যবসা, ব্যবসা পরিকল্পনা, উদ্যোগ, লাভজনক ব্যবসা, অনলাইনে বিক্রি করা, পণ্য উন্নয়ন, বিনিয়োগ পরামর্শ, ব্যবসার আইডিয়া এবং ক্যারিয়ার অরিয়েন্টেড আধুনিক সব কনটেন্ট পেতে আমাকে অনুসরণ করুন যাতে পরবর্তীতে আমার পোস্টগুলো আপনি সবার আগে পেতে পারেন।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ একটি সুন্দর প্রশ্ন করার জন্য, ব্যবসা শুরু করার জন্য সবথেকে গুরুত্বপূর্ণ বিষয় হচ্ছে আপনি কোন ইন্ডাস্ট্রিতে যুক্ত হতে যাচ্ছেন? ভবিষ্যতে উন্নতির দিক দিয়ে ইন্ডাস্ট্রি দুই ধরনের হয়ে থাকে
১. সানরাইজ ইন্ডাস্ট্রি: যে সমস্ত ইন্ডাস্ট্রি কেবল শুরু হচ্ছে এবং ভবিষ্যতে যার সম্ভাবনা খুবই ভালো থাকবে যেমন: সোলার, ইলেকট্রনিক্স ভিকেলস, অ্যাপস, ডিজিটাল মার্কেটিং, কনটেন্ট, ক্লাউড কিচেন, ই-কমার্স, ইলেকট্রনিক্স ট্রানজেকশন ইত্যাদি
২. সানসেট ইন্ডাস্ট্রি: যে সমস্ত ইন্ডাস্ট্রির পণ্য পতনের দিকে যাচ্ছে এবং ভবিষ্যৎ খুব খারাপ যেমন: সিডি-ডিভিডি, ইলেকট্রিসিটি, মোবাইল নেটওয়ার্ক, ওয়েবসাইট, কোচিং সেন্টার, সিনেমা ইত্যাদি
৫ লক্ষ টাকা দিয়ে ব্যবসা শুরু করছেন শুরু করার আগে সবার প্রথম আপনাকে ইন্ডাস্ট্রি বুঝতে হবে। আপনি ব্যবসায় সফল হবেন কিনা ব্যর্থতা তা পুরোপুরি নির্ভর করছে আপনার যোগ্যতা এবং দক্ষতার উপর? লিডার হিসেবে আপনি কি রকম?
সবচেয়ে জনপ্রিয় এবং চাহিদাসম্পন্ন পণ্যে বিনিয়োগ করেও কিন্তু আপনি সফলতা অর্জন করতে পারবেন না। যদি আপনার কাছে দক্ষতা এবং যোগ্যতা না থাকে। ব্যবসা-বাণিজ্য সম্পর্কে স্পষ্টতা তৈরি করতে হবে তাহলে আপনি পুরোপুরি বুঝে যাবেন যে বিজনেসের অপারেশন কিভাবে পরিচালনা করতে হয়?
এবং কিভাবে টেকনোলজি কে সাথে নিয়ে সানরাইজ যেকোনো সানরাইজ ইন্ডাস্ট্রিতে একচেটিয়া বাজার তৈরি করা যায়?
ভবিষ্যতে সম্ভবনাময় কয়েকটি ব্যবসার তালিকা নিচে দেওয়া হলো সেগুলো থেকে ধারণা নিয়ে আপনি আপনার মত করে শুরু করে দিতে পারেন।
বর্তমান সময় উপযোগী ব্যবসা হচ্ছে
১. ক্লাউড কিচেন যেটা খুবই অল্প ইনভেস্টমেন্টে শুরু করতে পারবেন তারপর
২. ডিজিটাল প্রোডাক্ট এর বিজনেস
৩. বেকারি বিজনেস
৪. ফটোগ্রাফি এবং ভিডিওগ্রাফি
৫. টি-শার্ট প্রিন্টিং বিজনেস
৬. ডিজিটাল কোচিং
৭. বিজনেস কনসালট্যান্ট
৮. সফটওয়্যার ইনস্টলেশন
৯. আইটি বিজনেস
১০. E-commerce for specific items
১১. ইভেন্ট ম্যানেজমেন্ট
১২. ভাষা শিক্ষা
১৩. খাদ্য ও পুষ্টি পরামর্শদাতা
১৪. স্বাস্থ্য পরামর্শ দাতা
১৫. ধ্যান প্রশিক্ষক
১৬. যোগ প্রশিক্ষক
১৭. ব্যক্তিগত প্রশিক্ষক
১৮. রিটেল ই-কমার্স
১৯. মাইক্রো ডিস্ট্রিবিউটর
২০. স্যানিটারি প্রোডাক্ট
ইত্যাদি আরো অসংখ্য উদাহরণ দেওয়া যেতে পারে। একটি বিষয় শেয়ার করছি সেটি হচ্ছে ব্যবসা শুরু করা সহজ কিন্তু সেটিকে ধরে রেখে বড় করা খুবই কঠিন যা আমাদের দেশের ৮০% উদ্যোক্তা তা করে দেখাতে পারছে না।
বাংলাদেশ পরিসংখ্যান ব্যুরো হিসাব অনুযায়ী বর্তমানে দেশে প্রায় ১ কোটির মত স্মল এবং মিডিয়াম এন্টারপ্রাইজ (SME) ব্যবসা রয়েছে, তাদের মধ্যে কতজন বড় হতে পারছে সেটা সবথেকে বড় বিষয়?
এখনো ১০০ টির মধ্যে ৫টি স্টার্টআপ সফল হচ্ছে। তবে আমার কথা হচ্ছে আপনি যে ব্যবসায় শুরু করেন না কেন আপনাকে অবশ্যই বিজনেসের জন্য কিছুই স্কিল শিখতে হবে।
আর বিজনেস এর কিছু প্রিন্সিপালস জানতে হবে যা আপনাকে আপনার বিজনেস কে ধরে রাখতে এবং সম্প্রসারণ করতে অনেক বড় ভূমিকা পালন করবে। আমি আবার রিপিট করছি আপনাকে অনেক বড় সাহায্য করবে আপনার বিজনেস স্কিল।
শুধুমাত্র ব্যবসা-বাণিজ্য সম্পর্কে অসংখ্য পোস্ট আমার প্রোফাইলে আপনি পেয়ে যাবেন, রীতিমতো পোষ্টগুলো লাখের উপরে পড়া হচ্ছে নিয়মিতভাবে এবং শেয়ার করা হচ্ছে। এটা আমার প্রতি সবার ভালোবাসার কারণে হয়েছে।
ব্যবসা-বাণিজ্য এবং আত্ম উন্নয়ন সম্পর্কে নিয়মিত পোস্ট পেতে চাইলে আমাকে অনুসরণ করে রাখতে পারেন এবং আমার পোস্টগুলো ভালো লাগলে সেগুলো শেয়ার করবেন 🙏 🙏 বিভিন্ন ধরনের সামাজিক যোগাযোগ মাধ্যমে।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ একটি সুন্দর প্রশ্ন করার জন্য, আগেই বলে রাখছি এই পোস্টটি বড় হওয়ার জন্য দুঃখিত। বর্তমান সময়ের সবথেকে চাহিদা সম্পন্ন একটি প্রশ্ন এটি, যা মোটামুটি সবার খুব ভালোভাবে জানা দরকার যে কিভাবে পণ্যের বিক্রি বাড়াতে হয়?
পণ্যের বিক্রি বৃদ্ধি করার আগে আমাদেরকে জানতে হবে পণ্য কেন বিক্রি হয়না?
কোন প্রোডাক্ট সেল না হওয়ার পাঁচটা কারণ -
কাস্টমার এর প্রোডাক্টের প্রয়োজন না থাকলে।
কাস্টমার এর প্রোডাক্টের প্রতি কোন আগ্রহ না থাকলে।
কাস্টমার এর প্রোডাক্ট সম্পর্কে কোন ইচ্ছা না থাকলে।
কাস্টমার এর যদি প্রোডাক্ট সম্পর্কে কোনো বিশ্বাস না থাকে।
কাস্টমার এর যদি টাকা না থাকে, প্রোডাক্ট ক্রয় করার জন্য।
যেকোনো কাস্টমার প্রোডাক্ট কেনার জন্য অবশ্যই টাকা জোগাড় করবে যদি তার প্রোডাক্টের প্রতি তীব্র প্রয়োজনীয়তা, তাড়াহুড়া এবং সেটা কেনার জন্য প্রচন্ড ইচ্ছা থাকে।
তাহলে খুব সাধারণভাবে আমাদেরকে পণ্যের ফরমেট তৈরি করার আগে অথবা পণ্যের ডিজাইন তৈরি করার আগে উপরের পাঁচটি পয়েন্ট অবশ্যই বিবেচনা করতে হবে।
পণ্য ঠিকভাবে বিক্রি না হওয়ার আরো বেশ কিছু কারণ রয়েছে, যা খুবই গুরুত্বপূর্ণ, একজন উদ্যোক্তার সেগুলো কে আমলে নিতে হবে।
আপনি যেকোন সেলস করেন না কেন (B2B, B2C, B2B2C, Direct Sales, Digital Sales) আপনাকে নিচের চারটি বিষয়কে অবশ্যই ফলো করতে হবে।
যেগুলো না মানার কারণে একটা কোম্পানী বা একটা ব্যক্তি তাঁর পণ্যের বিক্রয় নিশ্চিত করতে পারেন না।
১. কাস্টমারকে সরাসরি পণ্য বিক্রি করা যাবে না:
প্রথম পরিচয় এ কাউকে কোন কিছু বিক্রি করতে গেলে সে কাস্টমারটি বিরক্ত হয়ে যায় তাই সেলস করার প্রথম নিয়ম হচ্ছে কাস্টমারকে হেল্প করতে হবে।
যেমন: আপনি রাস্তায় দাঁড়িয়ে আছেন একজন ব্যক্তি এসে ৬০ হাজার টাকার আইফোন আপনার কাছে ১০ হাজার টাকায় বিক্রি করতে চাচ্ছে আপনি কিন্তু কিনবেন না এবং বিরক্ত হবেন।
আবার প্রথম পরিচয় আপনি একটি মেয়ের সাথে খুব বেশি ঘনিষ্ট হতে চাচ্ছেন, তিনিও কিন্তু খুব বিরক্ত হবেন।
উদাহরণ এর দুটি ঘটনায় তিনি জড়িত তাদেরকে কিন্তু উন্মত্ত বা পাগল মনে হয়।
২. আপনার সাহায্য তাঁর প্রয়োজন আছে কিনা তা জানতে হবে:
ধরেন কেউ আপনার কাছে সাহায্য চাচ্ছে না আপনি জোরজবস্তি করে তাকে সাহায্য করার জন্য উঠে পড়ে লাগলেন, তাহলে কিন্তু সেলস হবে না।
অর্থাৎ ব্যাপারটা এরকম ডায়াবেটিস রোগীর জন্য আপনি ভালো মিষ্টি তৈরি করছেন।
৩. কে আপনার পণ্য ক্রয় করার জন্য সিদ্ধান্ত নিচ্ছে:
মোটামুটি পাঁচ, ছয় ধরনের লোক রয়েছে যারা আপনার পণ্য ক্রয় করে থাকে। (Initiator, Influencer, Decider, Buyer, Consumer) যেমন: বাচ্চাদেরকে পণ্য বিক্রি করবেন তাহলে আপনাকে টার্গেট করতে হবে বাচ্চার বাবা অথবা মা কে।
হোম আইটেম সম্পর্কে পণ্য বিক্রি করবেন টার্গেট করতে হবে বাসার গৃহিণীকে।
৪. কাস্টমারের বাজেট সম্পর্কে জানতে হবে:
কাস্টমারের বাজেট একটি গুরুত্বপূর্ণ বিষয় যার কাছে পণ্য বিক্রি করবেন এটা দেখতে হবে যে তার পণ্য ক্রয় করার ক্ষমতা রয়েছে কিনা? বা কিরকম দামের মধ্যে পণ্য নিয়ে আসতে পারলে সে পণ্য ক্রয় করতে পারে?
উপরের চারটি পয়েন্ট কোন সাধারন পয়েন্ট নয়, এগুলো সম্পর্কে আপনার পূর্ণাঙ্গ স্পষ্টতা তৈরি করতে হবে, তা না হলে আপনি ভালো সেলস তৈরি করতে পারবেন না।
আমি প্রায় প্রায়ই বলে থাকেন যে ব্যবসার মৌলিক বিষয়গুলো সম্পর্কে জানা উচিত, এগুলো হলো সেই মৌলিক বিষয়গুলোর মধ্যে অন্যতম কিছু পয়েন্ট যা আমি শেয়ার করলাম আপনাদের সাথে।
আমার এই পোস্টটি আপনাদের ভালো লাগলে অবশ্যই শেয়ার করবেন 🙏 🙏 (হোয়াটসঅ্যাপ, ফেসবুক টুইটার, লিঙ্কডইন, সহ অন্যান্য সোশ্যাল মিডিয়ার বিভিন্ন গ্রুপে) আপনাদের পরিচিত বন্ধু-বান্ধব, আত্মীয়-স্বজনদের মধ্যে আর অবশ্যই Upvote👍 করে আমাকে উৎসাহিত করবেন যাতে আমি পরবর্তীতে এ ধরনের ভাল ভাল পোষ্ট আপনাদের সামনে নিয়ে উপস্থিত হতে পারি।
ব্যবসার পুঁজি, স্বল্প পুঁজি, ক্ষুদ্র ব্যবসা, ব্যবসা পরিকল্পনা, উদ্যোগ, লাভজনক ব্যবসা, অনলাইনে বিক্রি করা, পণ্য উন্নয়ন, বিনিয়োগ পরামর্শ, ব্যবসার আইডিয়া এবং ক্যারিয়ার অরিয়েন্টেড আধুনিক সব কনটেন্ট পেতে আমাকে অনুসরণ করুন যাতে পরবর্তীতে আমার পোস্টগুলো আপনি সবার আগে পেতে পারেন।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ আপনার সুন্দর প্রশ্নটির জন্য, ক্যারিয়ারের একদম শুরুর ধাপ হলো ফ্রিল্যান্সিং। এই ধাপে আপনাকে অনেক দক্ষতা এবং অভিজ্ঞতা সংগ্রহ করতে হবে এবং এই দক্ষতা এবং অভিজ্ঞতার কোন বিকল্প কিছুই নাই।
যদি মোটামুটি সহজ দক্ষতার গুলোর তালিকা তৈরি করা যায়, তাহলে নিচের পাঁচটি দিয়ে শুরু করতে পারেন। এখানে ক্যারিয়ার তৈরি করার পর অ্যাডভান্স লেভেলের দক্ষতাগুলো সম্পর্কে আপনি আপনি খুব তাড়াতাড়ি অবগত হতে পারবেন।
UX Design & UI Design
Web/App Development
Digital Product Sales
Social Media
Sales Copy Writing
ফ্রিল্যান্সিং এর ভবিষ্যৎ কি? এই বিষয় সর্ম্পকে বিস্তারিত একটি পোস্ট আমি লিখেছি লিংকে ক্লিক করে আপনি পোস্টটি দেখতে পারেন। সফল হওয়ার জন্য কর্মদক্ষতা কিভাবে বৃদ্ধি করতে হয় তার জন্য একটি গুরুত্বপূর্ণ পোস্ট লিখেছি সেটিও পড়ে ফেলতে পারেন।
ব্যবসার পুঁজি, স্বল্প পুঁজি, ক্ষুদ্র ব্যবসা, ব্যবসা পরিকল্পনা, উদ্যোগ, লাভজনক ব্যবসা, অনলাইনে বিক্রি করা, পণ্য উন্নয়ন, বিনিয়োগ পরামর্শ, ব্যবসার আইডিয়া এবং ক্যারিয়ার অরিয়েন্টেড আধুনিক সব কনটেন্ট পেতে আমাকে অনুসরণ করুন যাতে পরবর্তীতে আমার পোস্টগুলো আপনি সবার আগে পেতে পারেন।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ আপনার সুন্দর প্রশ্নটির জন্য, খুব সহজভাবে বললে বলা যায় বাজারে যত ধরনের পণ্য এবং সেবার হয়েছে তাদের মধ্যে কোন না কোন জায়গায় দুর্বলতা রয়েছে।
ইউনিলিভার, বিকাশ, বিডিজবস, বিক্রয় ডট কম, স্কয়ার কনজুমার, নেসলে, প্রথম আলো থেকে শুরু করে যত বড় বড় ব্র্যান্ড রয়েছে তাদেরও কিন্তু অসংখ্য দুর্বলতা রয়েছে। যা এই সমস্ত ব্র্যান্ডগুলো নিয়মিত সমাধান করার জন্য লেগে পড়ে রয়েছে।
আপনি সারাদিন যত পণ্য ব্যবহার করছেন এবং সব থেকে বেশি যেগুলো ব্যবহার করছেন সেখানে একটু গভীরভাবে চিন্তা করে দেখুন কোন গ্যাপ (সমস্যা) কি খুঁজে পাওয়া যাচ্ছে কিনা?
সেখান থেকে ছোট পরিসরে আপনি শুরু করে দেখুন, বাজার থেকে কি রকম সাড়া পাচ্ছেন? তারপর একটি ভালো বিজনেস আইডিয়া তৈরি করে একটি আন্তর্জাতিক মানের ব্যবসা শুরু করে দিতে পারেন।
এখন আপনার মনে প্রশ্ন আসতে পারে এত সহজ যদি হতো তাহলে সবাই করত? প্রথম যখন ফেইসবুক এসেছিল তখন কেউ ভাবতেই পারেনি যে আরও সোশ্যাল মিডিয়া তৈরি হবে, এবং সেগুলো এত বড় হবে?
বর্তমান বিখ্যাত ৫০ টার উপরে সোশাল মিডিয়া আছে যারা ভালোই ব্যবসা করছে আর আমরা যে প্লাটফর্মে লেখালেখি করছি “কোরা বাংলা” এটাও কিন্তু একটা সোশ্যাল মিডিয়া।
তো, কোরা বাংলা বিদ্যমান অন্যান্য সোশ্যাল মিডিয়া থেকে আলাদা কিছু অবশ্যই করছে, অর্থাৎ বাজারে নতুন কোন সমস্যাকে সে সমাধান করছে যা কাস্টমারের জন্য সবথেকে গুরুত্বপূর্ণ।
কেউ কি ভাবতে পেরেছিল যে মেয়েদের রূপসজ্জা আইটেম নিয়ে একটি ই-কমার্স প্রতিষ্ঠান তৈরি হতে পারে? হ্যাঁ সেটাও কিন্তু সম্ভব হয়েছে তাও আবার বাংলাদেশে। কোম্পানির নাম “সাজগোজ”
এরকম প্রত্যেকটা ইন্ডাস্ট্রিতে অসংখ্য উদাহরণ দেওয়া যাবে, যা আসলেই বাস্তব সম্মত আর আপনি যদি এই বিষয়গুলো সম্পর্কে আরো বিস্তারিত জানতে চান তাহলে আপনাকে ব্যবসা-বাণিজ্য সম্পর্কে স্পষ্টতা তৈরি করতে হবে।
শুধুমাত্র ব্যবসা-বাণিজ্য সম্পর্কে অসংখ্য পোস্ট আমার প্রোফাইলে আপনি পেয়ে যাবেন, রীতিমতো পোষ্টগুলো লাখের উপরে পড়া হচ্ছে নিয়মিতভাবে এবং শেয়ার করা হচ্ছে। এটা আমার প্রতি সবার ভালোবাসার কারণে হয়েছে।
ব্যবসা-বাণিজ্য এবং আত্ম উন্নয়ন সম্পর্কে নিয়মিত পোস্ট পেতে চাইলে আমাকে অনুসরণ করে রাখতে পারেন এবং আমার পোস্টগুলো ভালো লাগলে সেগুলো শেয়ার করবেন 🙏 🙏 বিভিন্ন ধরনের সামাজিক যোগাযোগ মাধ্যমে।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ আপনার সুন্দর প্রশ্নটির জন্য, আপনার প্রশ্ন থেকে বোঝা যাচ্ছে আপনি ব্যবসাকে বড় করতে চাচ্ছেন? ব্যবসাকে বড় করার আগে একটি গোল্ডেন রুলস রয়েছে সেটা অবশ্যই আপনাকে মেনে চলতে হবে।
গোল্ডেন রুলস “ যতদিন পর্যন্ত আপনার পণ্য একা একা বিক্রি হতে না পারে, ততদিন পর্যন্ত ব্যবসা বড় করা যাবে না ”
অর্থাৎ আপনার পণ্য বা সেবার গুনাগুন মানুষকে এতটাই আকর্ষণ করবে যা মানুষ নিজে থেকে চেয়ে নিবে।
অর্থাৎ আপনি ব্যাবসা বড় করতে চাচ্ছেন ব্যবসাকে কর্পোরেট রূপ দিতে চাচ্ছেন, তারমানে আমরা বুঝে নিলাম আপনার প্রডাক্ট, কাস্টমার এবং মার্কেট সবকিছু ভালো অবস্থানে রয়েছে।
যেহেতু আপনি এখন ব্যবসা বড় করতে চাচ্ছেন আপনাকে চারটা গুরুত্বপূর্ণ বিষয়ের উপরে সবথেকে বেশি মনোযোগ দিতে হবে।
১. শক্তিশালী টিম মেম্বার:
আপনার শক্তিশালী ম্যানপাওয়ার আপনাকে সুপার পাওয়ার তৈরি করবে, তাই সব থেকে ভালো ম্যানপাওয়ার নিয়ে আসতে হবে এবং তাদেরকে দীর্ঘ সময়ের জন্য ধরে রাখতে হবে।
২. আধুনিক প্রশিক্ষণ:
আপনার ম্যানপাওয়ার তখনই সবথেকে ভালো কাজ করবে যখন তাদের সবথেকে আধুনিক এবং উন্নত প্রশিক্ষণের ব্যবস্থা করতে পারবেন।
৩. উন্নত টেকনোলজি:
টেকনোলজিতে বিনিয়োগ করতে হবে এবং এখানে দক্ষ ম্যানপাওয়ার নিয়োজিত করতে হবে। টেকনোলজির সাহায্যে আপনি নতুন নতুন জিওগ্রাফি এবং নতুন মার্কেটে প্রবেশ করতে পারবেন। টেকনোলজি আপনার ব্যবসার মুনাফাকে ১০ গুণ বৃদ্ধি করবে এবং খরচকে ২০ গুণ কমিয়ে দিবে।
ব্যবসার জন্য অবশ্যই ERP এবং CRM টেকনোলজিতে বিনিয়োগ করতে হবে।
৪. মার্কেট সম্পর্কে পরিষ্কার ধারণা:
বিজনেস লিডার হিসেবে আপনাকে ভালোভাবে TAM (Total Addressable Market) বুঝতে হবে। এবং পুরো টিমকে এই TAM এর দিকে সারিবদ্ধ করে সব থেকে দ্রুত গতিতে লক্ষ অর্জন করাতে হবে।
এছাড়া আরও বেশকিছু গুরুত্বপূর্ণ বিষয় রয়েছে একজন লিডার হিসেবে আপনাকে অবশ্যই আপনার বিজনেস, আপনার মার্কেট সম্পর্কে স্পষ্টতা তৈরি করতে হবে।
শুধুমাত্র ব্যবসা-বাণিজ্য সম্পর্কে অসংখ্য পোস্ট আমার প্রোফাইলে আপনি পেয়ে যাবেন, রীতিমতো পোষ্টগুলো লাখের উপরে পড়া হচ্ছে নিয়মিতভাবে এবং শেয়ার করা হচ্ছে। এটা আমার প্রতি সবার ভালোবাসার কারণে হয়েছে।
উপরের চারটি বিষয়কে একটু গভীরভাবে চিন্তা করে দেখবেন আসলে এই চারটি ছাড়া ব্যবসা বড় করার কোন সুযোগ নাই, আপনার মাথায় যে কোনো চিন্তা আসুক না কেন আপনাকে এই চারটি প্রধান বিষয় বস্তুর মধ্য দিয়ে যেতে হবে।
ব্যবসা-বাণিজ্য এবং আত্ম উন্নয়ন সম্পর্কে নিয়মিত পোস্ট পেতে চাইলে আমাকে অনুসরণ করে রাখতে পারেন এবং আমার পোস্টগুলো ভালো লাগলে সেগুলো শেয়ার করবেন বিভিন্ন ধরনের সামাজিক যোগাযোগ মাধ্যমে।
ধন্যবাদ
রাশেদুল ইসলাম (লিডারশিপ ট্রেইনার এবং বিজনেস কনসালট্যান্ট)


ধন্যবাদ, আপনার সুন্দর প্রশ্নটি জন্য, অবশ্যই ব্র্যান্ড নেম তৈরী করার আগে আপনাকে কাস্টমার প্রোফাইলিং ভালোভাবে করতে হবে।
খুব সাধারণভাবে -
আপনি পণ্য কার কাছে বেচবেন?
ডাইরেক্ট নাকি ইনডাইরেক্ট পদ্ধতিতে বেচবেন?
B2B নাকি B2C, D2C সেলস মডেলে বিজনেস করবেন?
কোন বাজারে পণ্য বেচবেন?
মোটামুটি কাস্টমার সম্পর্কে ভালোভাবে তথ্য সংগ্রহ করার পর ব্র্যান্ড নেম তৈরি করা উচিত।
ব্যবসার জন্য একটি চিরন্তন সত্য কথা মনে রাখতে হবে “Your Dog Will Decide The Dog Food”
কি পণ্য বানাবেন? ব্যবসার নাম কি রাখবেন? পণ্যের দাম কত হবে? পণ্য কোথায় বেচবেন? পণ্য কিভাবে বেচবেন? কি টেকনোলজি ব্যবহার করবেন? কি মেশিনারি ব্যবহার করবেন? কোন লোকজনকে নিয়োজিত করবেন?
ইত্যাদি সকল বিষয় নির্ভর করবে আপনার কাস্টমারের প্রোফাইলিং এর উপর।
এভাবে আপনি নাম রাখলে ভালোভাবে কাস্টমারের সাথে এঙ্গেজমেন্ট তৈরি করতে পারবেন না। নিচে কমেন্ট বক্সে বিস্তারিত লিখুন আশা করছি খুব ভালো একটি নাম পেয়ে যাবেন।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ আপনার গুরুত্বপূর্ণ প্রশ্নটির জন্য, একজন উৎপাদনশীল মানুষের জন্য সময়ের গুরুত্ব অপরিহার্য। সময় ব্যবস্থাপনা সবথেকে গুরুত্বপূর্ণ বিষয় হচ্ছে এর ফলে একজন উৎপাদনশীল ব্যক্তি তাঁর কাজগুলোকে অগ্রাধিকার আকারে সাজাতে পারে এবং তার লক্ষ্যে পৌঁছাতে পারে।
আপনি যদি আপনার কর্মঘন্টা কে দু'ভাগে ভাগ করতে না পারেন, তাহলে আপনি কোনদিনও সমৃদ্ধি অর্জন করতে পারবেন না। একটি নির্দিষ্ট জায়গায় থেকে যেতে হবে সমৃদ্ধির স্বপ্ন দেখতে পাবেন কিন্তু ছুয়ে দেখতে পারবেন না।
প্রথম ভাগ হলো গুরুত্বপূর্ণ ভাগ, যেখানে আপনাকে সবথেকে উৎপাদনশীল এবং গুরুত্বপূর্ণ কাজগুলো করতে হবে যা আপনাকে সব থেকে বেশি সফলতার রাস্তায় খুব তাড়াতাড়ি পৌঁছে দেবে।
দ্বিতীয় ভাগে আপনাকে নিত্যপ্রয়োজনীয় কাজগুলো করতে হবে যা আপনাকে বেঁচে থাকার জন্য সবথেকে বেশি সাহায্য করবে।
অর্থাৎ আপনাকে বেঁচে থাকার জন্য প্রয়োজনীয় কাজগুলো কেউ করতে হবে এবং আপনি এখন যেখানে আছেন তার থেকে আরও দশ ধাপ উন্নতির জন্য আপনাকে গুরুত্বপূর্ণ সমৃদ্ধির কাজগুলো করতে হবে।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ, একটি সমসাময়িক এবং গুরুত্বপূর্ণ প্রশ্নটি করার জন্য। উপরের যে শর্তগুলো বলা হয়েছে অর্থাৎ টাকার যে এমাউন্টের কথা বলা হয়েছে তা দিয়ে অনেক ভাল একটি ব্যবসা শুরু করা যাবে।
কিন্তু এর জন্য আপনাকে ব্যবসায় স্পষ্টতা তৈরি করতে হবে। যেমনঃ কেউ 50 হাজার টাকা বিনিয়োগ করে ছয় মাস পর এক লক্ষ টাকা ইনকাম করছেন, আবার কেউ 5 লক্ষ টাকা বিনিয়োগ করে মাসে 10 হাজার টাকা উপার্জন করতে পারছেন না (আমি অনেক ব্যক্তিবর্গকে দেখেছি যারা ডিসট্রিবিউশন এবং সনাতনী ব্যবসা করে অনেক টাকা ধ্বংস করেছে)
মিডিয়া এবং ডিজিটাল কনটেন্ট থেকে শুরু করে আমাদের নিত্য প্রয়োজনীয় ব্যবহারযোগ্য অসংখ্য পণ্যের ব্যবসা আছে যা আপনি উপরের উল্লেখিত অ্যামাউন্ট দিয়ে শুরু করতে পারবেন এবং আবার একটি কথা পুনরায় বলছি সেটি হচ্ছে যদি আপনার ব্যবসা সম্পর্কে পূর্ণাঙ্গ স্পষ্টতা থাকে তাহলে আপনি সেই অর্থ ৮ থেকে ১০ মাসের ভেতরে তুলে নিয়ে আসতে পারবেন এবং সেখানে (কমপক্ষে ৩০ জন) লোকের কর্মসংস্থান তৈরি করতে পারবেন।
কয়েকটি ইন্ডাস্ট্রির কথা উল্লেখ করছি সেগুলো আস্তে আস্তে অনেক সমৃদ্ধির দিকে যাচ্ছে, সেই সমস্ত ইন্ডাস্ট্রিতে অসংখ্য বিষয়বস্তু আছে যেগুলোতে আপনি উপরের উল্লেখিত অ্যামাউন্ট দিয়ে ব্যবসা শুরু করে দিতে পারবেন।
ফ্যাশন এবং লাইফস্টাইল
ফুড এবং নিউট্রিশন
হাইজেনিক এবং টয়লেট
ক্লাউড কিচেন
ডিজিটাল পণ্য সামগ্রী
ডিজিটাল কাউন্সেলিং এবং মেন্টরিং
অর্গানিক ফার্মিং
অনলাইন এডুকেশন
সফটওয়্যার ইনস্টলেশন
খাদ্য ও পুষ্টি পরামর্শদাতা
ব্যক্তিগত প্রশিক্ষক
কুইক সার্ভিস রেস্টুরেন্ট
ইত্যাদি আরো অসংখ্য ইন্ডাস্ট্রিতে অসংখ্য বিষয়বস্তু রয়েছে, যেখানে আপনি উপরের উল্লেখিত অ্যামাউন্ট দিয়ে ব্যবসা শুরু করে দিতে পারবেন।
একটি কথা বারবার বলতে হচ্ছে সেটি হল ব্যবসা যেখানেই করুন না কেন, ব্যবসা সম্পর্কে আপনার মৌলিক জ্ঞান গুলো থাকা অবশ্যই প্রয়োজন। এই মৌলিক জ্ঞান আপনাকে যেকোন ইন্ডাস্ট্রিতে শক্তিশালী অবস্থান তৈরি করাতে সাহায্য করবে।
একটা উদাহরণ দেই সবথেকে জনপ্রিয় কমোডিটি পণ্য হচ্ছে লোহা এই পণ্যে গ্রস মার্জিন কিন্তু ১.৫ - ২% (100 টাকার পণ্য বিক্রি করলে দেড় টাকা থেকে দুই টাকা মুনাফা হয়) এখানেও যদি আপনি ব্যবসার মৌলিক জ্ঞান গুলোকে ব্যবহার করেন তাহলেও কিন্তু আপনি মার্কেটে লিডার হয়ে উঠতে পারবেন।
ইনোভেশন ৮০/২০ - এই ফর্মুলা কে ব্যবহার করে আপনি যে কোন ইন্ডাস্ট্রিতে রাজত্ব করতে পারবেন। যেমনঃ উপরে লোহার উদাহরণটি দেওয়া যাক। ধরুন আপনার কাছে ২০টি প্রোডাক্ট রয়েছে, এখন এমন ৪টি প্রোডাক্ট (২০%) আপনার কাছে রয়েছে যা মার্কেটে কারো কাছে নাই, এতে কি হবে এই চারটির কারণে কাস্টমার আপনার কাছে আসবে বাকি ১৬ টি ( ৮০%) ও কিনে নিয়ে যাবে।
এটা হচ্ছে বিজনেস এর মৌলিক একটা বিষয়। এরকম আরো অসংখ্য বিষয় রয়েছে যা আপনাকে জানতে হবে এবং সে গুলোকে ব্যবহার করতে হবে, তাহলে আপনি যেকোন ইন্ডাস্ট্রিতে একচেটিয়া রাজত্ব তৈরি করতে পারবেন।
আইডিয়া আপনি যেকোন জায়গা থেকে পেতে পারেন এবং আইডিয়া নিয়ে লক্ষ লক্ষ মানুষ বসে রয়েছে, ব্যবসায় তারাই সফল হচ্ছে যারা সব থেকে বেশি দ্রুত গতিতে বাস্তবায়ন করতে পারে।
আপনার কম্পেটিশন কত বড় এটা বড় কথা না, আপনি কত দ্রুত গতিতে সঠিক উপায়ে দৌড়োতে পারবেন, এটা হচ্ছে সবথেকে বড় ব্যাপার।
শুধুমাত্র ব্যবসা-বাণিজ্য সম্পর্কে অসংখ্য পোস্ট আমার প্রোফাইলে আপনি পেয়ে যাবেন, রীতিমতো পোষ্টগুলো লাখের উপরে পড়া হচ্ছে নিয়মিতভাবে এবং শেয়ার করা হচ্ছে। এটা আমার প্রতি সবার ভালোবাসার কারণে হয়েছে।
ব্যবসা-বাণিজ্য এবং আত্ম উন্নয়ন সম্পর্কে নিয়মিত পোস্ট পেতে চাইলে আমাকে অনুসরণ করে রাখতে পারেন এবং আমার পোস্টগুলো ভালো লাগলে সেগুলো শেয়ার করবেন বিভিন্ন ধরনের সামাজিক যোগাযোগ মাধ্যমে।
ধন্যবাদ
রাশেদুল ইসলাম (লিডারশিপ ট্রেইনার এবং বিজনেস কনসালট্যান্ট)


ধন্যবাদ আপনার সুন্দর প্রশ্নটির জন্য, ডিজিটাল মার্কেটিং এ যদি আপনি সম্পূর্ণরূপে দক্ষ হতে চান তাহলে আপনাকে প্রথম দিন থেকেই দুটো প্রশ্নের উত্তর খুঁজে বের করতে হবে।
কোন সমস্ত টেকনিকগুলোকে ব্যবহার করে খুব অল্প টাকায় কাস্টমার নিয়ে আসা যায়? তা জানতে হবে এবং প্রয়োগ করতে হবে।
কাস্টমারকে নিয়ে আসলে হবে না, তাদেরকে কিভাবে দীর্ঘ সময়ের জন্য ধরে রাখা যায়? তা খুব ভালোভাবে জানতে হবে এবং প্রয়োগ করতে হবে।
আর সব থেকে মজার বিষয় হলো বেশিরভাগ ডিজিটাল মার্কেটার এই দুইটা প্রশ্নের উত্তর ঠিকমতো আমলে নেয় না।
ডিজিটাল মার্কেটিং এর অন্যতম মুখ্য উদ্দেশ্য হচ্ছে Conversion অর্থাৎ -
কাস্টমারকে বানাতে হবে পেইং কাস্টমার
পেইং কাস্টমারকে বানাতে হবে রিপিট কাস্টমার
রিপিট কাস্টমারকে বানাতে হবে আনুগত্য কাস্টমার
আনুগত্য কাস্টমারকে বানাতে হবে ব্র্যান্ড প্রচারক হিসাবে
এখন প্রশ্ন হচ্ছে কিভাবে এগুলো শেখা যায়?
১. আমার প্রোফাইলকে অনুসরণ করে রাখতে পারেন আমি এই সংক্রান্ত অসংখ্য পোস্ট সামনে আরও নিয়ে আসছি।
২. আপনাকে ডিজিটাল মার্কেটিং এর ফান্ডামেন্টাল অর্থাৎ মৌলিক বিষয়গুলো সবার আগে ভালোভাবে বুঝতে হবে।
৩. যেকোনো ধরনের টুলস এবং সফটওয়্যার ব্যবহার করার আগে কেন প্রশ্নটি নিজেকে বার বার করতে হবে।
৪. আপনার প্রশ্নটি মধ্যে একটি উদ্দেশ্য লুকিয়ে রয়েছে কিন্তু সেটি পূর্ণাঙ্গ উদ্দেশ্য নয়, কারণ আপনি উল্লেখ করেছেন কি করতে হবে? কিন্তু কত দিনের মধ্যে করতে হবে সেটি উল্লেখ করেননি। সেই বিষয়টা কে আগে নির্দিষ্ট করে ফেলুন।
৫. ভালো সঙ্গ তৈরি করুন, ইন্ডাস্ট্রিতে যারা সবথেকে এক্সপার্ট তাদেরকে অনুসরণ করা শুরু করে দিন।
৬. অনুশীলন করুন এবং নিজেকে প্রতি সপ্তাহে পর্যালোচনা করুন (কি কি ঠিক করলাম আর কি কি করতে পারলাম না)
শুধুমাত্র ডিজিটাল মার্কেটিং সম্পর্কে অসংখ্য পোস্ট আমার প্রোফাইলে আপনি পেয়ে যাবেন, রীতিমতো পোষ্টগুলো লাখের উপরে পড়া হচ্ছে নিয়মিতভাবে এবং শেয়ার করা হচ্ছে। এটা আমার প্রতি সবার ভালোবাসার কারণে হয়েছে।
ব্যবসা-বাণিজ্য এবং আত্ম উন্নয়ন সম্পর্কে নিয়মিত পোস্ট পেতে চাইলে আমাকে অনুসরণ করে রাখতে পারেন এবং আমার পোস্টগুলো ভালো লাগলে সেগুলো শেয়ার করবেন বিভিন্ন ধরনের সামাজিক যোগাযোগ মাধ্যমে।
ধন্যবাদ
রাশেদুল ইসলাম (লিডারশিপ ট্রেইনার এবং বিজনেস কনসালট্যান্ট)


ধন্যবাদ আপনার সুন্দর প্রশ্নটির জন্য, একজন উদ্যোক্তার সবথেকে বড় ভুল হচ্ছে সে যখন কোন পণ্য তৈরি করে ফেলে সাথে সাথে গিয়ে সে মার্কেটে বিক্রি করতে চায়।
আমার ব্যক্তিগত মতামত হচ্ছে, যখন আপনি নতুন উদ্যোক্তা হচ্ছেন তখন আপনাকে শুরুতেই কোন কিছু বিক্রি করা উচিত হবে না, তাহলে আপনাকে কি করতে হবে?
আপনাকে সবার প্রথম কাস্টমারের গুরুত্বপূর্ণ সমস্যাটিকে খুঁজে বের করতে হবে, কাস্টমারের সমস্যা ছাড়া যখনই তার সাথে কথা বলতে যাবেন সে আপনার পন্য কিনবে না, যদিও বা প্রতিশ্রুতি দেয় তাহলে সে আপনার প্রতিশ্রুতি রক্ষা করবে না, এরকম লাখ লাখ ব্র্যান্ডের উদাহরণ দেওয়া যেতে পারে।
বেশিদূর যেতে হবে না শুধুমাত্র ফেসবুক ওপেন করলেই বিষয়টি দেখা যায় হাজার হাজার বিজ্ঞাপন এসে চোখের সামনে পড়ছে কিন্তু কাস্টমার বানাতে পারছে না, অর্থাৎ তাদের কনভার্শন রেইট খুবই কম (অল্প কিছু ব্র্যান্ড ব্যতীত)
এর একটি সহজ ব্যাখ্যা আমি আপনাদেরকে দেই, একটি ব্র্যান্ড তখনই তার ফেসবুক এড ক্যাম্পেইন নিয়মিতভাবে পরিচালনা করবে তখন তাঁর বিজ্ঞাপন থেকে ভালো পরিমাণ বিক্রি হচ্ছে, আমি এরকম তিন-চারটা ব্র্যান্ডের বিজ্ঞাপন বিগত তিন চার মাস থেকে নিয়মিত পেয়ে আসছি।
কিছু ব্র্যান্ডের বিজ্ঞাপন শুধুমাত্র আমি এক বেলা দেখতে পারি অথবা সর্বোচ্চ একদিন দেখতে পারি তারপর আর সে গুলোকে খুজে পাওয়া যায় না, এর সবথেকে অন্যতম কারণ হচ্ছে তারা যে পরিমাণ টাকা বিজ্ঞাপন এর পিছনে খরচ করছে সে টাকাগুলো তুলে আনতে পারছে না।
যদিও বা আপনার প্রশ্নটি সাথে আমার উপরের কথাগুলো মিলছে না কিন্তু এখান থেকেই মূল ঝামেলাটা শুরু হয়ে যায় আর কি?
আপনি উপরের বিষয়টি সমাধান করুন, দেখবেন আপনার পণ্য বিক্রি করার জন্য তেমন কোনো মার্কেটিং প্রচেষ্টা করতে হবেনা স্বয়ংক্রিয়ভাবে এটি জাদুর মত কাজ করবে।
সফল ব্র্যান্ডের বিজ্ঞাপন খুব কম দেখবেন কারণ তারা বিজ্ঞাপনের পিছনে যতটা না খরচ করে তার থেকে প্রোডাক্টের কোয়ালিটির পিছনে সবথেকে বেশি টাকা খরচ করে।
তারপরেও যদি মার্কেটিং করতে হয় আপনাকে অবশ্যই স্নাইপার স্টাইলে (সূক্ষ্ম টার্গেট করে গুলি করা) মার্কেটিং টেকনিক অবলম্বন করতে হবে অর্থাৎ আপনাকে ইনবাউন্ড মার্কেটিং করতে হবে।
এবং ইনবাউন্ড মার্কেটিং তখনই সফল হয় যখন আপনি আপনার কাস্টমারের পার্সোনালিটি এবং প্রোফাইলিং ভালোভাবে তৈরি করতে পারবেন।
আমার পক্ষ থেকে আপনি সহ সবার জন্য বিশেষ অনুরোধ থাকবে আপনারা আগে ব্যবসা-বাণিজ্য সম্পর্কে মৌলিক বিষয়গুলোকে স্পষ্ট করুন দেখবেন বাকি রাস্তা পুরোপুরি পরিষ্কার হয়ে যাবে আপনাদের জন্য।
শুধুমাত্র ব্যবসা-বাণিজ্য সম্পর্কে অসংখ্য পোস্ট আমার প্রোফাইলে আপনি পেয়ে যাবেন, রীতিমতো পোষ্টগুলো লাখের উপরে পড়া হচ্ছে নিয়মিতভাবে এবং শেয়ার করা হচ্ছে। এটা আমার প্রতি সবার ভালোবাসার কারণে হয়েছে।
ব্যবসা-বাণিজ্য এবং আত্ম উন্নয়ন সম্পর্কে নিয়মিত পোস্ট পেতে চাইলে আমাকে অনুসরণ করে রাখতে পারেন এবং আমার পোস্টগুলো ভালো লাগলে সেগুলো শেয়ার করবেন বিভিন্ন ধরনের সামাজিক যোগাযোগ মাধ্যমে।
ধন্যবাদ
রাশেদুল ইসলাম (লিডারশিপ ট্রেইনার এবং বিজনেস কনসালট্যান্ট)


ধন্যবাদ আপনার সুন্দর প্রশ্নটির জন্য, আপনি আপনার প্রশ্নের মধ্যে দুটো বিষয় কে সবথেকে বেশি গুরুত্ব দিয়েছেন এক আপনার পুঁজি কম এবং দু'নম্বর হচ্ছে আপনি অল্প পুঁজি দিয়ে কি ব্যবসা করলে সফল হতে পারবেন?
প্রথমত আমি ব্যবসায় সফলতা প্রসঙ্গ নিয়ে কথা বলছি, যা এর আগে আমি অসংখ্য বার বলেছি আপনি যদি আরো বিস্তারিত জানতে চান তাহলে আমার প্রোফাইলে গিয়ে পোস্টগুলো পড়ে ফেলতে পারেন।
ব্যবসায় সফলতা আনতে হলে আপনাকে আপনার কাস্টমারকে সফল করতে হবে অর্থাৎ আপনি এমনকি সমস্যা কাস্টমারের সমাধান করছেন, যা কাস্টমার সহজেই আপনার কাছ থেকে গ্রহণ করবে?
পুরো বিশ্বের দিকে তাকালে সেটাই দেখা যায়, যেমন:
ফেসবুক কেন আজকে সফল?
মাইক্রোসফট কেন আজকে সফল?
প্রথম আলো কেন আজকে সফল?
বিডি জবস কেন আজকে সফল?
বিকাশ কেন আজকে সফল?
ইত্যাদি আরো লাখ খানেক কোম্পানি রয়েছে তাদের সফলতার পিছনে একটি কারণ সেটি হচ্ছে তারা কাস্টমারকে সফল করার জন্য দিনরাত উঠে পড়ে লেগেছে।
আপনাকেও একই রাস্তা দিয়ে চলতে হবে কারণ এর কোনো বিকল্প নেই ব্যবসার প্রধান এবং প্রথম সফলতা রাস্তা হচ্ছে আপনার কাস্টমারকে সফল করার জন্য তার গুরুত্বপূর্ণ সমস্যাকে সমাধান করা।
এরপর আপনাকে কিছু ধাপ অবলম্বন করতে হবে সেই ধাপগুলোর মধ্যে রয়েছে একটি গ্রহণযোগ্য পণ্য তৈরি করা তারপর সে পণ্যকে নির্দিষ্ট মার্কেটে উপস্থাপন করা।
এর মধ্যে আপনার পুঁজিতে সমস্যা চলে আসতে পারে, এই বিষয়টা স্বাভাবিক এবং পৃথিবীর যত বড় বড় উদ্যোক্তা রয়েছেন তাঁদের ও এই সমস্যাটি হয়েছে।
তবে যারা ভালো পণ্য তৈরি করতে পারে (আমার উপরের বিস্তারিত তথ্য গুলোর উপর ভিত্তি করে) তাদের পুঁজিতে সমস্যা হয়না, যে কোন ধরনের প্রতিষ্ঠান এবং ব্যক্তিবর্গের কাছ থেকে ফান্ডিং পেয়ে যেতে পারে।
আমার পক্ষ থেকে আপনি সহ সবার জন্য বিশেষ অনুরোধ থাকবে আপনারা আগে ব্যবসা-বাণিজ্য সম্পর্কে মৌলিক বিষয়গুলোকে স্পষ্ট করুন দেখবেন বাকি রাস্তা পুরোপুরি পরিষ্কার হয়ে যাবে আপনাদের জন্য।
শুধুমাত্র ব্যবসা-বাণিজ্য সম্পর্কে অসংখ্য পোস্ট আমার প্রোফাইলে আপনি পেয়ে যাবেন, রীতিমতো পোষ্টগুলো লাখের উপরে পড়া হচ্ছে নিয়মিতভাবে এবং শেয়ার করা হচ্ছে। এটা আমার প্রতি সবার ভালোবাসার কারণে হয়েছে।
ব্যবসা-বাণিজ্য এবং আত্ম উন্নয়ন সম্পর্কে নিয়মিত পোস্ট পেতে চাইলে আমাকে অনুসরণ করে রাখতে পারেন এবং আমার পোস্টগুলো ভালো লাগলে সেগুলো শেয়ার করবেন বিভিন্ন ধরনের সামাজিক যোগাযোগ মাধ্যমে।
ধন্যবাদ
রাশেদুল ইসলাম (লিডারশিপ ট্রেইনার এবং বিজনেস কনসালট্যান্ট)


সবার প্রথম ধন্যবাদ আপনার সুন্দর প্রশ্নটির জন্য, আপনি একজন ব্যবসায় শাখার শিক্ষার্থী অর্থাৎ আপনাকে ব্যবসা বাণিজ্য সংক্রান্ত সকল ধরনের হার্ড স্কিল গুলোকে শেখানো হবে। যেমন:
ব্যবসায় কিভাবে ফাইন্যান্স কাজ করে?
ব্যবসায় কিভাবে মার্কেটিং কাজ করে?
ব্যবসায় কিভাবে মানব সম্পদ ব্যবস্থাপনা কাজ করে?
ব্যবসায় কিভাবে টেকনোলজি কাজ করে?
ব্যবসার জন্য প্রচলিত আইন কানুন গুলো কি রকম?
ইত্যাদি আরো অসংখ্য বিষয়ের উপরে যে স্কিলগুলো শেখানো হবে সেগুলো হচ্ছে হার্ড স্কিল।
ক্যারিয়ারে সবথেকে সেরাটা দিতে হলে আপনাকে এই ব্যবসার হার্ডডিস্ক এগুলোর পাশাপাশি জীবন পরিবর্তনকারী সফট স্কিল গুলো শিখতে হবে, যেগুলো ছাড়া ক্যারিয়ারে উন্নতি করা একদম অসম্ভব। যেমন:
কিভাবে সবথেকে ভালো দর কষাকষি করতে হয়?
কিভাবে সময় কে সব থেকে ভালো ভাবে ম্যানেজ করতে হয়?
কিভাবে সবার সাথে ঠিকমতো যোগাযোগ রক্ষা করতে হয়?
কিভাবে সঠিক সময়ে সঠিক সিদ্ধান্ত নিতে হয়?
যেকোনো বিষয়কে কিভাবে সহজে উপস্থাপন করা যায়?
কিভাবে সবার ভিতর প্রভাব বিস্তার করা যায়?
কিভাবে যেকোনো সমস্যা কে দ্রুত সমাধান করা যায়?
কিভাবে বেশি বলার থেকে শুনে শুনে চলতে হয়?
কিভাবে ভালোভাবে টিম নিয়ে কাজ করতে হয়?
কিভাবে সঠিক যোগাযোগ করতে হয়?
ইত্যাদি আরো অসংখ্য ধরনের স্কিল আছে যা আপনাকে সময় সময় দিয়ে শিখে নিতে হবে আর যখন আপনার হার্ড স্কিল এবং সফট স্কিল গুলো একসাথে কাজ করা শুরু করবে, তখনই আপনি হবেন সবথেকে সর্বোৎকৃষ্ট।
গুরুত্বপূর্ণ কথা এই সফটস্কিল গুলো শুধু মাত্র আপনার, ব্যক্তিগত জীবনে কাজে লাগবে না, এগুলো আপনার ব্যবসায়িক, সামাজিক, রাজনৈতিক এবং ধর্মীয় জীবনেও কাজে লাগবে।
নিচের পোস্টগুলো এর সাথে পড়ে ফেলতে পারেন যা আপনাদের আরো বেশি কাজে লাগবে।
সিইও হতে হলে কি কি দক্ষতা লাগবে?
কিভাবে একজন ভালো বিজনেস লিডার হওয়া যায়?
নিজের কার্যক্ষমতা কিভাবে বৃদ্ধি করা সম্ভব?
আমার এই পোস্টটি আপনাদের ভালো লাগলে অবশ্যই শেয়ার করবেন 🙏 🙏 (হোয়াটসঅ্যাপ, ফেসবুক টুইটার, লিঙ্কডইন, সহ অন্যান্য সোশ্যাল মিডিয়ার বিভিন্ন গ্রুপে) আপনাদের পরিচিত বন্ধু-বান্ধব, আত্মীয়-স্বজনদের মধ্যে আর অবশ্যই Upvote👍 করে আমাকে উৎসাহিত করবেন যাতে আমি পরবর্তীতে এ ধরনের ভাল ভাল পোষ্ট আপনাদের সামনে নিয়ে উপস্থিত হতে পারি।
ব্যবসার পুঁজি, স্বল্প পুঁজি, ক্ষুদ্র ব্যবসা, ব্যবসা পরিকল্পনা, উদ্যোগ, লাভজনক ব্যবসা, অনলাইনে বিক্রি করা, পণ্য উন্নয়ন, বিনিয়োগ পরামর্শ, ব্যবসার আইডিয়া এবং ক্যারিয়ার অরিয়েন্টেড আধুনিক সব কনটেন্ট পেতে আমাকে অনুসরণ করুন যাতে পরবর্তীতে আমার পোস্টগুলো আপনি সবার আগে পেতে পারেন।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


বিবিএ একটি আধুনিক হাইব্রিড কোর্স, ব্যবসা-বাণিজ্যের যে প্রধান প্রধান বিষয় গুলো থাকে তা এখানে খুব ভালোভাবে শেখানো হয় যদি উপযুক্ত কোন বিশ্ববিদ্যালয় থেকে পড়াশোনা করা যায়?
একটি গুরুত্বপূর্ণ বিষয় হলো গিয়ে এই কোর্সটি এতটাই শক্তিশালী যে আপনি যেকোন দেশ থেকে আন্তর্জাতিক মানসম্পন্ন বিবিএ করতে পারলে পৃথিবীর যেকোন দেশে বিশেষ করে ইংলিশ ভাষাভাষী দেশ, যেমন: ইউএসএ, অস্ট্রেলিয়া, কানাডা এবং ইউকেতে আপনার ক্যারিয়ার তৈরি করতে পারবেন।
ফাইনান্স, মার্কেটিং, একাউন্টিং, হিউম্যান রিসোর্স ম্যানেজমেন্ট, ইন্টারন্যাশনাল বিজনেস, ম্যানেজমেন্ট ইনফরমেশন সিস্টেম, বিজনেস স্ট্র্যাটেজি ইত্যাদি আরো অসংখ্য বিষয়ে খুব ভালোভাবে শেখানো হয়।
এই কোর্সটি এমনভাবে ডিজাইন করা হয়েছে, আসলে একজন ক্ষুদ্র উদ্যোক্তা থেকে কিভাবে প্রধান নিবার্হী অফিসার হতে পারে তা খুব ভালোভাবে বোঝানো হয়েছে এবং কেউ যদি ভাল কর্পোরেট ক্যারিয়ার তৈরি করতে চাই তার জন্য এই কোর্সটি বর্তমান খুবই চাহিদা সম্পন্ন একটি কোর্স।
আপনার ক্যারিয়ারের উন্নতির জন্য আপনাকে পুরো কোর্সটি মনোযোগ দিয়ে করতে হবে এবং প্রত্যেকটা সাবজেক্টে খুব ভালো ফলাফল তৈরি করতে হবে কারণ ক্যারিয়ারে উন্নতি করতে গেলে বিবিএ তে প্রত্যেকটা বিষয় ইন্টার কানেক্টেড।
আলাদাভাবে বললে বলা যায়, ফাইন্যান্স এবং মার্কেটিং এ দুটো বিষয় সবথেকে সমৃদ্ধিশালী বিষয়, এখানে ক্যারিয়ার এর সম্ভাবনা সবথেকে ভালো থাকে।
ব্যবসার পুঁজি, স্বল্প পুঁজি, ক্ষুদ্র ব্যবসা, ব্যবসা পরিকল্পনা, উদ্যোগ, লাভজনক ব্যবসা, অনলাইনে বিক্রি করা, পণ্য উন্নয়ন, বিনিয়োগ পরামর্শ, ব্যবসার আইডিয়া এবং ক্যারিয়ার অরিয়েন্টেড আধুনিক সব কনটেন্ট পেতে আমাকে অনুসরণ করুন যাতে পরবর্তীতে আমার পোস্টগুলো আপনি সবার আগে পেতে পারেন।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ একটি সুন্দর প্রশ্ন করার জন্য, এফিলিয়েট মার্কেটিং অবশ্যই একটি দক্ষতা, বস্তুত একটি দক্ষতা শিখতে কতদিন লাগে সেটার উপরে আমি অতটা ফোকাস দেই না, আমি মূলত সেখানেই ফোকাস দেই যা আসলে দক্ষতাটা শিখে সেখান থেকে ন্যূনতম ভালো ফলাফল অর্জন করতে কতদিন সময় লাগে?
একটি বিষয়কে আমাদের সবাইকে বুঝতে হবে তা হল, কোন কিছু শিখে লাভ নাই কেননা, যতক্ষণ না পর্যন্ত সেটিকে বাস্তব জীবনে আপনি প্রয়োগ করতে না পারছেন।
যারা একদম পুরোপুরি সিরিয়াস এবং তাদের ক্যারিয়ারকে নিয়ে খুবই আন্তরিক তাদের ক্ষেত্রে দুই মাস লেগে যাওয়ার কথা, মোটামুটি ভালো রেজাল্ট তৈরি করার জন্য, কিন্তু যারা আজকে একটি বিষয়ের উপরে মনোযোগ দিচ্ছে এবং কালকে আরো দু'তিনটি বিষয়ের উপর মনোযোগ দিচ্ছে তাদের ক্ষেত্রে মাসের-পর-মাস যাবে তাও ফলাফল নিয়ে আসা সম্ভব না, শেখা তো অনেক দূরের বিষয়।
কথাটি বলার মূল কারণ হচ্ছে একমাত্র ফোকাস আপনাকে যে কোনো কিছুকে অর্জন করার জন্য সব থেকে বেশি গুরুত্বপূর্ণ ভূমিকা পালন করে। আপনাকে এককেন্দ্রিক চিন্তাভাবনা করতে হবে কোন বিষয়কে অর্জন করার জন্য।
ডিজিটাল মার্কেটিং, অ্যাফিলিয়েট মার্কেটিং, নেটওয়ার্ক মার্কেটিং, ক্ষুদ্র ব্যবসা, ব্যবসা পরিকল্পনা, উদ্যোগ, লাভজনক ব্যবসা, অনলাইনে বিক্রি করা, পণ্য উন্নয়ন, বিনিয়োগ পরামর্শ, ব্যবসার আইডিয়া এবং ক্যারিয়ার অরিয়েন্টেড আধুনিক সব কনটেন্ট পেতে আমাকে অনুসরণ করুন যাতে পরবর্তীতে আমার পোস্টগুলো আপনি সবার আগে পেতে পারেন।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ আপনার সুন্দর প্রশ্নটির জন্য, আপনি কোন ধরনের বিজ্ঞাপন করছেন সেটা আমার জানা নাই কিন্তু আপনি যদি আউটবাউন্ড মার্কেটিং করে থাকেন তাহলে আপনি মরুভূমির মধ্যে একটি সুই খুঁজে বের হচ্ছেন, সেই ক্ষেত্রে আপনার অনেক টাকা খরচ হবে কিন্তু আপনি নামমাত্র কিছু কাস্টমার পাবেন।
আপনাকে করতে হবে টার্গেট অনুযায়ী ইনবাউন্ড মার্কেটিং, সেটি আপনাকে জানতে হবে এবং ব্যবহার করতে হবে।
বিজ্ঞাপন তো আপনাকে করতেই হবে, তা না হলে ব্যাপার টা কিরকম হয়ে দাঁড়াবে সেটা হল, একদম অন্ধকার ঘরে আপনারা তিনজন ছেলে আর দুজন মেয়ে বসে আছেন, তার মধ্যে একটি মেয়ে আপনাকে চোখ মারলো, এতে কারো কোনো কিছুই লাভ হল না।
আর বস্তুত উপরের সমস্যাটা শুধুমাত্র আপনার ক্ষেত্রেই প্রযোজ্য না বাংলাদেশের, বেশিরভাগ উদ্যোক্তা জানেনা তাদেরকে কিভাবে পণ্যের মার্কেটিং করতে হয়? তারা মনে করে থাকে যে সবার কাছেই মনে হয় আমার পণ্য বিক্রি হবে এবং সবাই আমার কাস্টমার?
আপনাকে জানতেই হবে কিভাবে সঠিক কাস্টমারের জন্য, সঠিক জায়গা নির্বাচন করে, সঠিকভাবে বিজ্ঞাপন করতে হয়?
ব্যবসার পুঁজি, স্বল্প পুঁজি, ক্ষুদ্র ব্যবসা, ব্যবসা পরিকল্পনা, উদ্যোগ, লাভজনক ব্যবসা, অনলাইনে বিক্রি করা, পণ্য উন্নয়ন, বিনিয়োগ পরামর্শ, ব্যবসার আইডিয়া এবং ক্যারিয়ার অরিয়েন্টেড আধুনিক সব কনটেন্ট পেতে আমাকে অনুসরণ করুন যাতে পরবর্তীতে আমার পোস্টগুলো আপনি সবার আগে পেতে পারেন।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


বর্তমান যুগ হচ্ছে কনটেন্ট মার্কেটিংয়ের যুগ, কনটেন্ট নির্মাতা এবং কনটেন্টের ব্যবহারকারী যত পাশাপাশি এবং নিকটে থেকে সম্পর্ক রাখতে পারবে ততোই সেই প্লাটফরমটি সবথেকে বেশি সফলতা অর্জন করবে।
তাই কোরাকে ও সফলভাবে পরিচালনা করার জন্য অনেক বড় ভূমিকা পালন করতে হবে তা না হলে ভবিষ্যতে টিকে থাকা মুশকিল হয়ে দাঁড়াবে।
আর বর্তমান পৃথিবীতে যে সমস্ত সফল এবং বড় বড় দানব আকৃতির টেকনোলজি কোম্পানি তৈরি হচ্ছে এবং হয়ে গিয়েছে তারা সকলেই কনটেন্ট মার্কেটিং এর ব্যবসা করছে যেমন: ফেসবুক, গুগল, লিঙ্কডইন এবং টুইটার।
ঠিক একই ধরনের বিজনেস মডেল নিয়ে কিন্তু কোরা তৈরি হয়েছে, এবং কোরা সেভাবেই ব্যবসা করে যাচ্ছে কিন্তু দুঃখের বিষয় হল রেভিনিউ এর দিক থেকে কোরা অনেক পিছিয়ে আছে 2018 সালের হিসাব অনুযায়ী কোরা রেভিনিউ করেছিল 20 মিলিয়ন ইউএস ডলার কিন্তু অন্যরা সেখানে বিলিয়ন ডলার ছাড়িয়ে গিয়েছে (ফেসবুক, গুগল, লিঙ্কডইন এবং টুইটার)
তবে একটি বড় ধরনের ভয়ের বিষয় তো কোরার জন্য থাকছে এই সেটি হচ্ছে ভবিষ্যৎ চলে যাচ্ছে ভিডিও কনটেন্ট এবং অডিও কনটেন্টে এর দিকে।
আমি আশা করব এরকম ভাবনা এবং কলা-কৌশল তৈরি করার জন্য কোরাতে অনেক যোগ্য এবং দক্ষতা সম্পন্ন টিম মেম্বাররা রয়েছেন যারা ব্যবসার বিজিসি মেট্রিক্স কে ব্যবহার করে খুব সুন্দরভাবে বুঝতে পারবেন যে তাদেরকে কোন দিকে এগোতে হবে।
ধন্যবাদ।


ধন্যবাদ সুন্দর একটি প্রশ্ন করার জন্য, বাংলাদেশ কিছু কিছু ই-কমার্স কোম্পানির দুর্নীতির কারণে অন্যান্য ই-কমার্স প্রতিষ্ঠানের ওপর থেকে মানুষের একটি বিশ্বাস উঠে গিয়েছে।
ইভ্যালি কেলেঙ্কারীর পর থেকে হাতে গোনা দুই একটি প্রশিদ্ধ ই-কমার্স কোম্পানি ছাড়া বাকিদের তেমন একটি ভাল ব্যবসা করতে দেখা যাচ্ছে না।
আপনি আপনার কাস্টমারকে যা প্রতিশ্রুতি দিবেন সে অনুযায়ী যদি তাকে পণ্য এবং সেবা দিতে না পারেন এর থেকে আর খারাপ জিনিস কোনো কিছুই হতে পারে না (আমার সাথে একটি খারাপ অভিজ্ঞতা হয়েছে সেটি হচ্ছে আমি একটি প্রসিদ্ধ অনলাইন ই-কমার্স কোম্পানির কাছ থেকে বেশকিছু বইয়ের অর্ডার দিয়েছিলাম, একসাথে প্রায় 30 টি বইয়ের অর্ডার দিয়েছিল, কিন্তু সেই বইগুলোর অনুবাদ এত জঘন্য ছিল যে লজ্জায় কাউকে সেটি বলতে পারিনি এবং এর কারণে বই পড়ার প্রতি আমার একটি রুচি নষ্ট হয়ে গিয়েছে)
আজকে সেই সমস্ত প্রতিষ্ঠানগুলো ভালো করছে যাদের কাস্টমারের প্রতিশ্রুতি শতভাগ নিশ্চিত করছে।
আমাদের দক্ষিণ এশিয়ার দেশগুলোতে আরেকটি সবথেকে খারাপ প্রবণতা হচ্ছে কিভাবে অল্প দিনের মধ্যে কোটিপতি হওয়া যায় সেই চিন্তা ভাবনা করে ব্যবসা শুরু করা।
অর্থাৎ অনলাইনে কিভাবে কাস্টমার দের কাছ থেকে চটকদার বিজ্ঞাপনের মাধ্যমে টাকা হাতিয়ে নেওয়া, ফেসবুক, লিংকডইন খুললে এই ধরনের কার্যক্রমগুলো এখনো চলছে এবং লোকজন ঠকে যাচ্ছে।
যেমন: বাংলাদেশ অনলাইন ট্রেনিং (ডিজিটাল মার্কেটিং, ওয়েব ডিজাইনিং, মোবাইল অ্যাপস তৈরি, গ্রাফিক্স ডিজাইনিং ইত্যাদি বিভিন্ন ট্রেনিং প্রতিষ্ঠান) এর নামে বেশ কিছু প্রতিষ্ঠান আছে যারা প্রতিনিয়ত মানুষজনকে ঠকিয়ে যাচ্ছে, বিভিন্ন নামের মাধ্যমে নতুন নতুন ফেসবুক পেজ তৈরি করে ব্যবসা করছে।
সবথেকে একটি বিষয়ে জঘন্য লাগে যে ডিজিটাল মিডিয়ার টেকনিক্যাল সুযোগগুলোকে কাজে লাগিয়ে বলতে গেলে,রি-টারগেটিং এবং রি-মার্কেটিংয়ের মাধ্যমে বারবার চটকদার বিজ্ঞাপন গুলোকে সামনে নিয়ে আসা হয় যার কারণে সাধারণ মানুষ এতে ভুক্তভোগী হয়ে থাকে।
একশটি প্রতিষ্ঠানের মধ্যে শুধু মাত্র হাতে গোনা দুই একটি প্রতিষ্ঠান ভালো সেবা দিয়ে যাচ্ছে, বাকিগুলো শুধু কপি পেস্ট এবং স্পামিং করে যাচ্ছে, এই বিষয়ে যারা অভিজ্ঞ তারা কিন্তু এগুলোকে পাশ কাটিয়ে যাচ্ছে এবং যারা নতুন তারা হচ্ছে ভুক্তভোগী।
একটা বিষয় হচ্ছে কপি-পেস্ট করাও কিন্তু একটি কলা, আন্তর্জাতিক অনেক প্রতিষ্ঠান কপি প্রতিষ্ঠান কিন্তু ভারতে এবং বাংলাদেশে রয়েছে তারা ভাল ব্যবসা করছে কারণ তারা কপি করলেও গুণগত পণ্য এবং সেবা নিশ্চিত করছে।
উবার থেকে ওলা এবং পাঠাও তৈরি হয়েছে
এয়ারবিএনবি থেকে তৈরি হয়েছে OYO rooms
স্পটিফাই থেকে তৈরি হয়েছে গানা ডট কম
অ্যামাজন থেকে তৈরি হয়েছে ফ্লিপকার্ট
মিশ থেকে তৈরি হয়েছে শপআপ (বাংলাদেশ)
কিন্তু বাংলাদেশে কিছু ছাগল টাইপের প্রতিষ্ঠান আছে যারা কপি পেস্ট করলেও সেটা ঠিকমতো করতে পারেনা।
150 টাকায় 150 টি অনলাইন কোর্স, 50 টাকায় গ্রাফিক্স ডিজাইন সফটওয়্যার, 100 টাকায় নেটফ্লিক্স, অ্যামাজন প্রাইম, ইত্যাদি জঘন্য জঘন্য স্পামিং এর মাধ্যমে সাধারণ মানুষকে নিয়মিত ঠকানো হচ্ছে।
আরেকটি বিষয় হচ্ছে আমাকে এই প্লাটফর্মে অনেকেই প্রশ্ন করেন যে অমুক কোর্স কোথা থেকে শিখব কিন্তু আসলে আমি বাংলাদেশ সুপারিশ করার মত তেমন কোনো প্রতিষ্ঠান পাইনা কারণ এদের সবথেকে জঘন্য প্রতিশ্রুতি এবং বিজনেস মডেলের কারণে।
এই বিষয়গুলো নিয়ে লিখে শেষ করা যাবে না, তবে আপনাদেরকে সাবধান হতে হবে, তাড়াতাড়ি কোনকিছু অনলাইনে অর্ডার দেওয়া যাবে না সে বিষয়গুলোকে দেখেশুনে সময় নিয়ে অভিজ্ঞতা ব্যক্তি সম্পন্ন মানুষের কাছ থেকে পরামর্শ নিয়ে ক্রয় করতে হবে।
আমার এই পোস্টটি আপনাদের ভালো লাগলে অবশ্যই শেয়ার করবেন 🙏 🙏 (হোয়াটসঅ্যাপ, ফেসবুক টুইটার, লিঙ্কডইন, সহ অন্যান্য সোশ্যাল মিডিয়ার বিভিন্ন গ্রুপে) আপনাদের পরিচিত বন্ধু-বান্ধব, আত্মীয়-স্বজনদের মধ্যে আর অবশ্যই Upvote👍 করে আমাকে উৎসাহিত করবেন যাতে আমি পরবর্তীতে এ ধরনের ভাল ভাল পোষ্ট আপনাদের সামনে নিয়ে উপস্থিত হতে পারি।
ব্যবসার পুঁজি, স্বল্প পুঁজি, ক্ষুদ্র ব্যবসা, ব্যবসা পরিকল্পনা, উদ্যোগ, লাভজনক ব্যবসা, অনলাইনে বিক্রি করা, পণ্য উন্নয়ন, বিনিয়োগ পরামর্শ, ব্যবসার আইডিয়া এবং ক্যারিয়ার অরিয়েন্টেড আধুনিক সব কনটেন্ট পেতে আমাকে অনুসরণ করুন যাতে পরবর্তীতে আমার পোস্টগুলো আপনি সবার আগে পেতে পারেন।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


বর্তমান সময়ে অল্প টাকায় বেশি লাভজনক ব্যবসা হচ্ছে ডিজিটাল পণ্য এবং সেবার ব্যবসা, বেশ কিছু কারণের মধ্যে সবথেকে অন্যতম কারণ হচ্ছে এই ব্যবসায় উৎপাদন খরচ কম এবং পণ্য ডেলিভারি দেওয়ার খরচ এক দম শুন্য।
আর এর কারনে আপনার প্রফিট এর মার্জিন অনেক বেশী হয়ে থাকে, আর আপনি যত বেশি প্রফিট এর মার্জিন উপভোগ করতে পারবেন ততোই বেশি মুনাফা করতে পারবেন।
উদাহরন হিসাবে -
গ্রাফিক্স ডিজাইন
এনিমেশন ডিজাইন
ভিডিও প্রোডাকশন
ফটোগ্রাফি
ওয়েবসাইট ডিজাইন এন্ড ডেভেলপমেন্ট
আর্টিকেল এবং ইনফোগ্রাফিক্স
সফটওয়্যার ডিজাইন এবং ডেভেলপমেন্ট
ই-বুক
ডাউনলোড করা যায় এমন মিউজিক
স্ট্রিমিং মিডিয়া
ভিডিও টিউটোরিয়াল
অনলাইন গেমস
মোবাইল অ্যাপস
ইন্টারনেট কুপন এবং ইলেকট্রনিক টিকিট
ডিজিটাল মার্কেটিং এবং সেলিং
ইত্যাদি আরো অনেক ডিজিটাল পণ্যের বিজনেস আছে, এই সমস্ত ব্যবসা গুলো শুরু করা যথেষ্ট সহজ এবং বিনিয়োগ একেবারেই অল্প করতে হয়।
ব্যবসায় লাভ করতে গেলে ব্যবসার হিসাব নিকাশ কিছুটা বুঝতে হবে যেমন ব্যবসায় দুই ধরনের খরচ খুব গুরুত্বপূর্ণ খরচ (যে যত ভালোভাবে এবং দ্রুত তার সাথে এই খরচ গুলোকে সুন্দরভাবে ব্যবস্থাপনা করতে পারবে সেই সব থেকে ভালো ফলাফল অর্জন করবে এবং বেশি মুনাফা অর্জন করতে পারবে)
১. ক্যাপিটাল এক্সপেন্স - ব্যবসা কে পরিচালনা করার জন্য যে টাকাগুলো একবারই খরচ করতে হয়।
২. অপারেশনাল এক্সপেন্স - ব্যবসা কে প্রতিদিন পরিচালনা করার জন্য যে খরচগুলো করা লাগে।
আর ডিজিটাল পণ্যের ব্যবসায় অপারেশনাল এক্সপ্রেন্স দরকার হয়, ক্যাপিটাল এক্সপেন্সেস অতটা দরকার হয়না, তাই একদম অল্প টাকায় বলতে গেলে বিনামূল্যে ব্যবসা শুরু করে দেওয়া যায়।
অপরদিকে আপনি যদি একটি টি-শার্ট প্রিন্টিং এর বিজনেস শুরু করে দিতে চান তাহলে সেখানে আপনাকে ক্যাপিটাল এক্সপেন্স হিসাবে মেশিন, রং, কাপড়, আসবাবপত্র এবং অন্যান্য প্রয়োজনীয় জিনিসপত্র কিনতে হবে।
এবং এর সাথে আপনাকে অপারেশনাল খরচ জোগাড় করতে হবে কিন্তু আপনি যদি ডিজিটাল পণ্যের ব্যবসা শুরু করেন তাহলে সেখানে শুধুমাত্র অপারেশনাল খরচগুলোকে মনিটর করতে হবে।
আর ডিজিটাল পণ্য এবং সেবায় টেকনোলজি যুক্ত থাকে যার কারণে আপনার ব্যবসায় ১০গুণ মুনাফা বেশি হবে এবং ৩০ গুণ খরচ কম হবে এবং এর সাথে লোকজন অনেক কম লাগে।
তাই আমার ব্যক্তিগত মতামত হবে ব্যবসা শুরু করলে এই ইন্ডাস্ট্রিতে শুরু করুন কারণ এখানে আপনি অল্প সময়ের মধ্যে ভালো ফলাফল অর্জন করতে পারবেন কিন্তু অবশ্যই আপনার বিজনেস করার দক্ষতা থাকতে হবে যেগুলো সম্পর্কে আমার প্রোফাইলে অসংখ্য পোস্ট আপনি পেয়ে যাবেন সেখান থেকে ভালো গাইডলাইন পেয়ে যাবেন আশা করি।
আর যদি আরো তথ্য এবং সাহায্যের দরকার হয় তাহলে কোরা বাংলাতে মেসেজ করার অপশন আছে সেখান থেকে আপনি আমাকে মেসেজ করে আপনার ব্যক্তিগত প্রশ্ন আমাকে জানাতে পারেন।
আমার এই পোস্টটি আপনাদের ভালো লাগলে অবশ্যই শেয়ার করবেন 🙏 🙏 (হোয়াটসঅ্যাপ, ফেসবুক টুইটার, লিঙ্কডইন, সহ অন্যান্য সোশ্যাল মিডিয়ার বিভিন্ন গ্রুপে) আপনাদের পরিচিত বন্ধু-বান্ধব, আত্মীয়-স্বজনদের মধ্যে আর অবশ্যই Upvote👍 করে আমাকে উৎসাহিত করবেন যাতে আমি পরবর্তীতে এ ধরনের ভাল ভাল পোষ্ট আপনাদের সামনে নিয়ে উপস্থিত হতে পারি।
ব্যবসার পুঁজি, স্বল্প পুঁজি, ক্ষুদ্র ব্যবসা, ব্যবসা পরিকল্পনা, উদ্যোগ, লাভজনক ব্যবসা, অনলাইনে বিক্রি করা, পণ্য উন্নয়ন, বিনিয়োগ পরামর্শ, ব্যবসার আইডিয়া এবং ক্যারিয়ার অরিয়েন্টেড আধুনিক সব কনটেন্ট পেতে আমাকে অনুসরণ করুন যাতে পরবর্তীতে আমার পোস্টগুলো আপনি সবার আগে পেতে পারেন।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


টেন মিনিট স্কুল, লাইফ স্প্রিং, নেইল প্যাটেল, আপগ্রেড এর মত কোম্পানি গুলোর কি নাম শুনেছেন? এরা আজকে সবাই অনলাইনে ব্যবসায় সফল।
এদের সফলতা হওয়ার সবথেকে প্রধান কারণ হলো এরা ব্যবসা কিভাবে করতে হবে এটা বুঝে গেছে। ব্যবসায় অনলাইন এবং অফলাইন বলতে কোন বিষয় আগে গুরুত্বপূর্ণ হবে না, আগে দরকার আমার কাস্টমারের সবথেকে গুরুত্বপূর্ণ সমস্যা কি?
সমস্যা সমাধান নিয়ে আমি অনলাইনে অথবা অফলাইনে তাদের সামনে উপস্থাপন করতে পারি এটাই হচ্ছে মূল বিষয় একটি ব্যবসা কে সফল করার জন্য।
আপনি অনলাইনে যে কোন কিছু বিক্রি করতে পারেন তবে শর্ত একটা আপনার কাস্টমার কি সেগুলো চাচ্ছে কিনা? শুধুমাত্র এই প্রশ্নের উত্তরটি যদি আপনি ঠিকমতো সমাধান করে দিতে পারেন, আপনাকে ৮০% সফল করবে আর রইল বাকি ২০% নির্ভর করছে আপনি তাদের সাথে ঠিকমতো যোগাযোগ করতে পারছেন কিনা?
ব্যবসার মৌলিক বিষয়গুলো যে এতটাই গুরুত্বপূর্ণ যা বলে শেষ করা যায় না। আজকে যত সকল কোম্পানি বা ব্যর্থ কোম্পানি তাদের ব্যবসা পরিচালনা করার জন্য যে জায়গায় সমস্যা অনুভব করেছিল বা করছে তার প্রধান কারণ হচ্ছে ব্যবসার মৌলিক বিষয় গুলোর কারণে।
যারা ব্যবসা শুরু করতে পারছেন না তাদেরও কিন্তু ওই একই সমস্যা কারণ তারা ব্যবসার মৌলিক বিষয়গুলো জানেনা এর কারণে তৈরি হচ্ছে হতাশা এবং অনিশ্চয়তা।
যেমন:
কি বিক্রি করব?
কোথায় বিক্রি করব?
প্রথম ১০০০ কাস্টমার কিভাবে পাব?
সেলস এর কোন পদ্ধতিগুলোকে ব্যবহার করব?
কিভাবে বিনামূল্যে মার্কেটিং করবো?
কিভাবে সব থেকে ভালো দল তৈরি করব?
কিভাবে এমন একটি পদ্ধতি তৈরি করব যার মাধ্যমে আমার পণ্য একা একা বিক্রি হওয়া শুরু করবে?
আবারও বলছি অনলাইন এবং অফলাইন কোন বিষয় না, বিজনেস এর মৌলিক বিষয়গুলো কে সমাধান করুন তাহলেই দেখবেন সফলতা ১০০% অর্জন করা সম্ভব হয়ে যাবে।
ব্যবসার মৌলিক বিষয়ের আরেকটি গুরুত্বপূর্ণ কথা শেয়ার করছি সেটি হচ্ছে এটি আপনাকে এমন তৈরি করবে যা ব্যর্থ হওয়ার লক্ষ লক্ষ রাস্তাকে একেবারেই বন্ধ করে দিবে এবং আরো নতুন কিছু শেখার জন্য এতটাই উৎসাহিত করবে যা আপনাকে সবথেকে করবে শক্তিশালী এবং সফল।
আমার এই পোস্টটি আপনাদের ভালো লাগলে অবশ্যই শেয়ার করবেন 🙏 🙏 (হোয়াটসঅ্যাপ, ফেসবুক টুইটার, লিঙ্কডইন, সহ অন্যান্য সোশ্যাল মিডিয়ার বিভিন্ন গ্রুপে) আপনাদের পরিচিত বন্ধু-বান্ধব, আত্মীয়-স্বজনদের মধ্যে আর অবশ্যই Upvote👍 করে আমাকে উৎসাহিত করবেন যাতে আমি পরবর্তীতে এ ধরনের ভাল ভাল পোষ্ট আপনাদের সামনে নিয়ে উপস্থিত হতে পারি।
ব্যবসার পুঁজি, স্বল্প পুঁজি, ক্ষুদ্র ব্যবসা, ব্যবসা পরিকল্পনা, উদ্যোগ, লাভজনক ব্যবসা, অনলাইনে বিক্রি করা, পণ্য উন্নয়ন, বিনিয়োগ পরামর্শ, ব্যবসার আইডিয়া এবং ক্যারিয়ার অরিয়েন্টেড আধুনিক সব কনটেন্ট পেতে আমাকে অনুসরণ করুন যাতে পরবর্তীতে আমার পোস্টগুলো আপনি সবার আগে পেতে পারেন।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ সুন্দর প্রশ্নটির জন্য, ডিজিটাল মার্কেটিং একটি বিশাল বড় ক্ষেত্র, পুরো ক্ষেত্র সম্পর্কে একজন ব্যক্তির একাই সবকিছু জানাটা দুষ্কর হয়ে পরে।
যদি কেউ বলে যে আমি ডিজিটাল মার্কেটিং এর শুরু থেকে শেষ পর্যন্ত সবকিছু খুব ভালো জানি তাহলে সেই ব্যক্তিকে নিয়ে আমার সংশয় আছে।
কেউ কনটেন্ট মার্কেটিংয়ে খুব পারদর্শী হয়ে ওঠে, কেউবা সার্চ ইঞ্জিন অপটিমাইজেশনে অনেক বেশি পারদর্শী হয়, আবার কেউ সোশ্যাল মিডিয়া মার্কেটিং এ অনেক বেশি দক্ষ হয়ে থাকে।
পুরো ডিজিটাল মার্কেটিং এরিয়াতে দক্ষ হওয়াটা জটিল এবং সময় সাপেক্ষ বিষয় এটি একটি দলবদ্ধ কার্যক্রম বটে, বিভিন্ন ক্ষেত্রে দক্ষ লোকবলের সমন্বয়ে তৈরি হয় একটি শক্তিশালী দল।
ডাটা এন্ট্রি
বেসিক ওয়েব কোডিং
গ্রাফিক্স ডিজাইনিং
সেলস কপিরাইটিং
ডেটা অ্যানালিটিক্স
ডাটা ম্যানেজমেন্ট
কনটেন্ট
স্টোরি টেলিং
কনজিউমার বিহেভিয়ার
মৌলিক মার্কেটিং
ভিডিও এডিটিং
এক্সক্লুসিভ প্রেজেন্টেশন স্কিল
বিজনেস স্কিলস
সোশ্যাল মিডিয়া
বেসিক ইনফরমেশন টেকনোলজি
ইত্যাদি সহ আরো অসংখ্য বিষয় আছে যা ডিজিটাল মার্কেটিং শুরু করার আগে জানতে হবে, অবাক লাগতে পারে কিন্তু আমি সিওর যে এই বিষয়গুলো মোটামুটিভাবে সবগুলো আয়ত্তে আনতে হবে।
ডিজিটাল মার্কেটিং খুব চাহিদা সম্পন্ন একটি পেশা তৈরি হয়ে যাচ্ছে তাই এর যেকোনো একটি জায়গাকে নির্বাচন করে সেখানে সব থেকে বেশি ফোকাস দিতে হবে এবং বাকি এরিয়া গুলোতে প্রাইমারি নলেজ নিয়ে রাখতে হবে।
এটি একটি সানরাইজ ইন্ডাস্ট্রি, ইন্ডাস্ট্রিতে যাত্রা কেবল শুরু হলো তাই কেউ যদি বলে যে আমি খুবই দক্ষ ডিজিটাল মার্কেটার ভুলেও তাকে বিশ্বাস করা যাবেনা।
আমার এই পোস্টটি আপনাদের ভালো লাগলে অবশ্যই শেয়ার করবেন 🙏 🙏 (হোয়াটসঅ্যাপ, ফেসবুক টুইটার, লিঙ্কডইন, সহ অন্যান্য সোশ্যাল মিডিয়ার বিভিন্ন গ্রুপে) আপনাদের পরিচিত বন্ধু-বান্ধব, আত্মীয়-স্বজনদের মধ্যে আর অবশ্যই Upvote👍 করে আমাকে উৎসাহিত করবেন যাতে আমি পরবর্তীতে এ ধরনের ভাল ভাল পোষ্ট আপনাদের সামনে নিয়ে উপস্থিত হতে পারি।
ব্যবসার পুঁজি, স্বল্প পুঁজি, ক্ষুদ্র ব্যবসা, ব্যবসা পরিকল্পনা, উদ্যোগ, লাভজনক ব্যবসা, অনলাইনে বিক্রি করা, পণ্য উন্নয়ন, বিনিয়োগ পরামর্শ, ব্যবসার আইডিয়া এবং ক্যারিয়ার অরিয়েন্টেড আধুনিক সব কনটেন্ট পেতে আমাকে অনুসরণ করুন যাতে পরবর্তীতে আমার পোস্টগুলো আপনি সবার আগে পেতে পারেন।
ধন্যবাদ 🙏
রাশেদুল ইসলাম, লীডারশীপ ট্রেইনার এবং বিজনেস কনসালটেন্ট


ধন্যবাদ একটি সুন্দর প্রশ্ন করার জন্য, মার্কেটিং এ বিনিয়োগ করার জন্য সবথেকে বেশি ভূমিকা পালন করে সেটি হল কোম্পানি যে মার্কেটিং করবে সে মার্কেটিং এর উদ্দেশ্য কি কি?
যেমন:
নতুন প্রোডাক্ট বিক্রি করার আগে অনেকে প্রোডাক্ট সম্পর্কে সচেতনামূলক বিজ্ঞাপন বা প্রচার প্রচারণা করে থাকেন।
কিছু কোম্পানি তাদের পণ্যের সাথে কাস্টমারের যোগসাজশ সৃষ্টি করার জন্য বিজ্ঞাপন করে থাকেন।
আবার কিছু কোম্পানি তাদের পণ্য সরাসরি বিক্রি করার জন্য বিজ্ঞাপন করে থাকেন।
মূলত মার্কেটিং এর উদ্দেশ্য উপর ভিত্তি করে এর বাজেট তৈরি করা হয় এবং সেই অনুযায়ী বিজ্ঞাপন এবং প্রচার-প্রচারণা চলতে থাকে।
এবার আরো একটি গুরুত্বপূর্ণ বিষয় হলো যে কোম্পানির মার্কেটিং করবে সে কোম্পানির কাস্টমারের লোকেশন এর উপরে ভিত্তি করে বাজেট তৈরি করতে হয়।
যেমন: কিছু কোম্পানি যারা শুধু শহরকেন্দ্রিক কাস্টমারদের কে কেন্দ্র করে বিজ্ঞাপন এবং প্রচার প্রচারণা তৈরি করে।
আবার কিছু কোম্পানি পুরো দেশ জুড়ে তাদের প্রচার-প্রচারণা এবং বিজ্ঞাপন তৈরি করে সেক্ষেত্রে বাজেটের বিষয়টা অনেক বড় পরিমাণ হয়ে থাকে।
দেশের সবথেকে বড় কনজ্যুমার ব্র্যান্ডগুলো মার্কেটিংয়ে এক বছরে কমপক্ষে ২০০ কোটি টাকার মতো বিনিয়োগ করে থাকে।খুব পছন্দের একটি প্রশ্ন। তাই লোভ সামলাতে না পেরে অনুরোধের তোয়াক্কা না করেই লাফাতে লাফাতে চলে এলাম উত্তর দিতে।
মানুষের অমরত্বের চাবিকাঠি লুকিয়ে আছে আমাদের ক্রোমোজোমের ঠিক শেষ প্রান্তে যাকে বলা হয় টেলোমিয়ার। কিন্তু এই টেলোমিয়ার জিনিসটা আবার কি? খায় না মাথায় দেয়? একটু সহজ ভাবে বুঝিয়ে বলা যাক।
আমাদের শরীর অসংখ্য কোষের সমন্বয় গঠিত হয়, যার ঠিক কেন্দ্রে রয়েছে নিউক্লিয়াস। এই নিউক্লিয়াসের মধ্যেই কুণ্ডলীকৃত অবস্থায় আছে ডাবল স্ট্র্যান্ডেড DNA বা ক্রোমোজোম। এই ক্রোমোজোমের ঠিক শেষ প্রান্তে DNA এর যে বিশেষ অংশটি রয়েছে তাকে বলা হয় টেলোমিয়ার। অর্থাৎ আমাদের মানব দেহের প্রতিটি কোষে যেহেতু ৪৬ টি ক্রোমোজম আছে এবং প্রতিটি ক্রোমোজোমের দুটি বাহু, সেহেতু মোট টেলোমিয়ারের সংখ্যা দাঁড়ালো গিয়ে ৯২।
তো এই হলো গিয়ে টেলোমিয়ার। কিন্তু এর কাজটা কি? জুতোর ফিতেতে ঠিক শেষ প্রান্তে ছোট্ট একটা প্লাস্টিকের অংশ থাকে নিশ্চই খেয়াল করেছেন? কোনোদিন ওই প্লাস্টিকের অংশটাকে ভেঙে দিয়ে লক্ষ করুন তো জুতোর ফিতেটার ঠিক কি অবস্থা হয়। আমাদের ক্রোমোজোমও ঠিক ওই জুতোর ফিতেটার মতন আর টেলোমিয়ার হলো প্লাস্টিকের অংশটা। টেলোমিয়ার আসলে আমাদের ক্রোমোজোমগুলিকে রক্ষা করে যাতে তারা অবিন্যস্ত না হয়ে পড়ে অথবা পরস্পরের সাথে যুক্ত না হয়ে যায়। যদি কোনো ক্রোমোজোমের টেলোমিয়ার না থাকে তাহলে তা কোষের বিভিন্ন ধরনের অস্বভাবিকতাকে ডেকে আনে, যা বহু ক্ষেত্রে ক্যান্সারের মতো রোগেরও কারণ।
টেলোমিয়ারের আরও অনেক গুরুত্বপূর্ণ কাজ আছে যার বিশ্লেষণে না গিয়ে সরাসরি এবার চলে আসি এই টেলোমিয়ারের সাথে মানুষের বার্ধক্য বা মৃত্যু কিভাবে সম্পর্কিত।
আমাদের কোষ বিভাজনের সময় প্রতিমুহূর্তে DNA এর প্রতিলিপিকরণ ঘটে যাকে বলা হয় DNA replication। এই পদ্ধতিতেই একটি DNA থেকে দুটি, দুটি থেকে চারটে এইভাবে সমানুপাতিক হারে বৃদ্ধি পেতে থাকে। কিন্ত গণ্ডগোলটা বাধে তখনই যখন DNA এর শেষপ্রান্তের প্রতিলিপিকরণ শুরু হয়। একটি DNA স্ট্র্যান্ডের প্রথম থেকে প্রতিলিপিকরণ হতে থাকে আর অল্প অল্প করে নতুন DNA টি তৈরি হতে থাকে। শেষপ্রান্তে এসে রেপ্লিকেশনে সহয়ককারী যে উপাদানটি থাকে (primer) সেটির জন্য শেষপ্রান্তটি আর রেপ্লিকেট হতে পারে না। ব্যাপারটি কিরকম বলুন তো? মনে করুন আপনি আপনার ঘরের মেঝেতে দাঁড়িয়ে মেঝেটাই রং করছেন। কিন্তু এমন একটি সময় আসবে যখন আপনি যেই জায়গাটিতে দাঁড়িয়ে আছেন সেই অংশটুকু আর রং করতে পারবেন না।
এইভাবেই প্রতিবারের কোষ বিভাজনের সাথে সাথে টেলোমিয়ারের দৈর্ঘ্যও ধীরে ধীরে কমতে থাকে আর একটা সময় আসে যখন কোষটির মৃত্যু ঘটে। আর এই টেলোমিয়ার শর্টনিংই হলো বার্ধক্যের অন্যতম প্রধান কারণ। ডিম্বাণু এবং শুক্রাণুর মধ্যে টেলোমারেস নামে একটি উৎসেচকের উপস্থিতিতে এই টেলোমিয়ার এর দৈর্ঘ্য কমে না, বরং প্রতিবার যেটুকু ক্ষয় হয় তা পুনরায় ফিরে আসে। কিন্তু আমাদের দেহকোষের মধ্যে এই উৎসেচকের কর্মক্ষমতা খুবই কম। আর ঠিক এই কারণেই ডিম্বাণু বা শুক্রাণু অমর হলেও মানুষ অমর হতে পারে না।
বৈজ্ঞানিক গবেষণার তথ্য অনুযায়ী ওবেসিটি, স্ট্রেস, anxiety অথবা ধূমপান টেলোমিয়ার শর্টনিং এর এই পদ্ধতিকে যথেষ্ট ত্বরান্বিত করে। তাই যতই পন্ডস এজ-মিরাকল মাখুন না কেন, বার্ধক্যকে ঠেকিয়ে রাখতে গেলে টেলোমিয়ারকে রক্ষা করতে হবে। আর বয়স্ক মানুষকে দেখলে অবশ্যই সম্মান করুন। মনে রাখবেন তার DNA কিন্তু আপনার থেকে অনেক বেশি রেপ্লিকেটেড 😀।
কিন্তু ব্যক্তিগত ভাবে, মানুষ অমর হয়ে যাবে এটা ভাবলেই কিরকম সাফোকেটেড লাগতে থাকে। মানে, কোনোকিছুর শুরু আছে কিন্তু শেষ নেই এরকম হলে হয়তো এই পৃথিবীর ভারসাম্যটাই নষ্ট হয়ে যাবে। তার থেকে জন্ম মৃত্যু দুটোকে একসাথে নিয়ে চলার মধ্যে আনন্দ খোঁজাই হয়তো ঢের ভালো।


আজ থেকে প্রায় ৪০০,০০০ বছর আগে থেকে বহুবছর ধরে নিয়ান্ডার্থালরা (Homo neanderthalensis) ইউরোপ এবং পশ্চিম এশিয়ার বিস্তীর্ণ অঞ্চলে নিজেদের অস্তিত্ব টিকিয়ে রেখেছিল। এর পরবর্তী সময়, প্রায় ৪৫,০০০ বছর আগে Homo sapiens, অর্থাৎ বর্তমান মানুষের একদম আদিম সদস্যের আবির্ভাব ঘটে। এবং এই আধুনিক মানুষের উত্থানের সাথে সাথে নিয়ান্ডার্থালদের বিলুপ্তির পথটাও সুগম হতে শুরু করে। এই সময় Homo sapiens প্রজাতির আধুনিক মানুষের দল আফ্রিকা থেকে ধীরে ধীরে ইউরোপের বিভিন্ন অঞ্চলে ছড়িয়ে পড়তে শুরু করলে, এমন একটা সময় আসে যখন নিয়ান্ডার্থাল প্রজাতির একজন সদস্যেরও অস্তিত্বের প্রমাণ আর মেলে না। কিন্তু নিয়ান্ডার্থালদের এই অস্তিত্ব সংকটের অনেক আগে থেকে, প্রায় দশ সহস্রাব্দ পর্যন্ত নিয়ান্ডার্থাল এবং Homo sapiens এর সহাবস্থানের যথেষ্ট নিদর্শন পাওয়া যায়।
এবার আসি নিয়ান্ডার্থালদের বিলুপ্তির গল্পটায়। কিন্তু নিয়ান্ডার্থালদের অন্তর্ধান কে অনেক বিশেষজ্ঞেরা যেমন বিলুপ্তি বলে মনে করেন, অনেকে আবার মনে করেন যে এদের আসলে বিলুপ্তি ঘটেনি বরং আধুনিক মানব জিনপুলের সাথে নিয়ান্ডার্থালদের জিনের সংমিশ্রণ ঘটেছে। যদিও দ্বিতীয় ক্ষেত্রে জীবাশ্ম বা ফসিল রেকর্ড খুব একটা সুস্পষ্ট নয়।
জিন তত্ত্ব
সাধারণত, ইউরোপের প্যালিওলিথিক আধুনিক মানুষদেরকে সম্ভাব্য নিয়ান্ডার্থাল- আধুনিক মানুষের হাইব্রিড হিসাবে উল্লেখ করা হয়। কিন্তু এই তত্ত্বের বিপক্ষে উঠে আসে একাধিক প্রশ্ন। বিভিন্ন গবেষণায় নিয়ান্ডার্থাল এবং আধুনিক মানুষের মাইটোকন্ড্রিয়াল ডিএনএ আন্যালিসিস প্রমাণ করে যে এই দুই প্রজাতির মধ্যে ইন্টার ব্রিডিং এর কোনো নিদর্শন নেই। অন্যদিকে, সাম্প্রতিক নিউক্লিয়ার ডিএনএ আন্যালিসিসের ফলে প্রাপ্ত ফলাফল অনুযায়ী খুব কম হলেও, নন - আফ্রিকান মানুষের জিনোমের ৪% নিয়ান্ডার্থালদের থেকে প্রাপ্ত। এবং এই ইন্টার ব্রিডিং খুব সম্ভবত প্রাচ্যের দেশগুলিতে প্রথম ঘটে, যখন Homo sapiens প্রজাতির মানুষেরা আফ্রিকা থেকে বেড়িয়ে, ইউরোপে পৌঁছানোর পূর্বে অন্যান্য দেশে ছড়িয়ে পরতে শুরু করেছিল। কিন্তু, প্রকৃতপক্ষে এই ইন্টার ব্রিডিংয়ের সম্ভাবনা ছিল খুবই কম, প্রায় ২%। যদি ডেমোগ্রাফিক মডেলিং এর সাথে Territorial expansion বা আঞ্চলিক সম্প্রসারণের কথা মাথায় রাখা যায়, তাহলে বোঝা যাবে যে এই দুই প্রজাতির মধ্যে প্রজননের ক্ষেত্রে যথেষ্ট প্রতিবন্ধকতা ছিল যা এই তত্ত্বকে খারিজ করার জন্য যথেষ্ট। শুধু তাই নয়, পরবর্তীকালে আধুনিক মানুষের প্রজাতি ছাড়াও তৃতীয় একটি প্রজাতির সাথে নিয়ান্ডার্থালদের সহাবস্থানের প্রমাণ পাওয়া যায় ডেনিসভা (Denisova) গুহা থেকে। আমাদের জিনপুলে নিয়ান্ডার্থালদের সামান্য অবদান যাই থাকুক না কেন, সমগ্র ইউরোপ জুড়ে এদের ফসিল রেকর্ড খুব আকস্মিক ভাবেই অদৃশ্য হয়ে গেছে। এবং এক্ষেত্রে আধুনিক মানুষের সাথে প্রত্যক্ষ বা পরোক্ষ প্রতিযোগিতা এবং পরিবেশের দ্রুত পরিবর্তনই প্রধান কারণ বলে মনে করা হয়।
প্রতিযোগিতা ও জলবায়ুর পরিবর্তন
আধুনিক মানুষের সাথে প্রতিযোগিতার কথা যদি ধরা যায় তাহলে দেখা যাবে যে, আধুনিক মানুষ প্রতিযোগিতায় প্রথম থেকেই নিয়ান্ডার্থালদের থেকে অনেক বেশি সুযোগ সুবিধা পেয়ে এসেছে,
উন্নত পোশাক এবং আশ্রয়
শিকার করার উন্নত কৌশল এবং বৈচত্র্যপূর্ণ জীবন যাপনের নানান উপায়, যেমন মাছ এবং পাখি শিকার
উন্নত সামাজিক জীবন, যেমন গোষ্ঠীবদ্ধ ভাবে জীবন যাপন এবং নিজেদের মধ্যে সুষ্ঠ সামাজিক যোগাযোগ
জন্ম ও মৃত্যু হারের মধ্যে পার্থক্য এবং দুই ভিন্ন প্রজাতির মধ্যে আন্তঃ প্রজননের সময়ের মধ্যে ব্যবধান
বস্তুতঃ এই দুই প্রজাতির জীবন যাপন পদ্ধতি এবং জনসংখ্যার মধ্যেই নিহিত ছিল এই প্রতিযোগিতার ফলাফল। একদিকে নিয়ান্ডার্থালদের যেমন ছিল দ্রুত বৃদ্ধি হার এবং কম আয়ু, অন্যদিকে প্যালিওলিথিক আধুনিক মানুষদের মধ্যে বৃদ্ধি পাচ্ছিল জন ঘনত্ব।
এবার আসা যাক জলবায়ু বা পরিবেশের প্রভাব সম্পর্কিত বিভিন্ন গবেষণায়। নিয়ান্ডার্থালদের বিলুপ্তি যেহেতু অক্সিজেন আইসোটোপ স্টেজ 3 (OIS 3) এর সময় ঘটে এবং এই সময় পরিবেশ এবং আবহাওয়া যথেষ্ট স্থিতিশীল ছিল বলে মনে করা হতো, তাই এতদিন পর্যন্ত নিয়ান্ডার্থালদের বিলুপ্তির পিছনে জলবায়ু পরিবর্তনের প্রাসঙ্গিকতাকে সেভাবে গুরুত্ব দেওয়া হতো না। কিন্তু সাম্প্রতিক কিছু গবেষণা climatic instability কে নিয়ান্ডার্থালদের অবলুপ্তির অন্যতম কারণ হিসাবে মনে করছে। অনেকের মতে, আধুনিক মানুষ আবির্ভাবের অনেক আগে থেকেই নিয়ান্ডার্থালদের habitat বা বাসস্থানের অবক্ষয় ঘটতে শুরু করে যা স্বভাবতই তাদের বিনাশ ঘটার প্রাথমিক উপসর্গ। পরবর্তী কালে আধুনিক মানুষ এই নিয়ান্ডার্থালদের ব্যবহৃত জমিই বসবাসযোগ্য করে তুলেছিল। অর্থাৎ এই মডেল অনুযায়ী নিয়ান্ডার্থালদের সাথে আধুনিক মানুষের সাক্ষাতের কোনো ইতিহাসই ইউরোপে নেই, যেহেতু সেই সময়ের মধ্যে নিয়ান্ডার্থালরা সম্পূর্ন রূপে নিশ্চিহ্ন হয়ে যায়। অন্য একটি অনুরূপ মডেলও দাবি করে যে Pleistocene megafauna ধ্বংস হওয়ার সাথে সাথেই নিয়ান্ডার্থালদের বিলুপ্তি ঘটে। এছাড়া palaeoclimatic রেকর্ড অনুযায়ী OIS 3 এর সময় পরিবেশ ততটাও স্থিতিশীল ছিল না যা আগে মনে করা হতো। এই সময় ভয়ংকর দুটো অগ্ন্যুৎপাতের প্রমাণ পাওয়া যায়, যাকে অবলুপ্তির নেপথ্যে থাকা অন্য একটি প্রধান কারণ বলে মনে করা হয়।
কিন্তু, এই ব্যাখ্যাও যে সর্বজন গৃহীত তাও নয়। নিয়ান্ডার্থাল, যারা কোল্ড ফেসের এত প্রতিকূল পরিবেশের মধ্যে নিজেদের অস্তিত্ব রক্ষা করতে সম্ভব হয়েছে তারা এই পর্যায়ের জলবায়ু এবং পরিবেশের বিভিন্ন প্রাকৃতিক বিপর্যয়ের সাথে খাপ খাইয়ে নিতে না পেরে পৃথিবীর বুক থেকে নিশ্চিহ্ন হয়ে যাবে একথা মেনে নেওয়াও যথেষ্ট শক্ত। এছাড়া শুধুমাত্র জলবায়ুই যদি একটি প্রজাতির অবলুপ্তির একমাত্র কারণ হয় তাহলে সেক্ষেত্রে আরও অনেক কিছু বিবেচনা সাপেক্ষ এবং তারা নিদর্শন থাকা প্রয়োজন ছিল। তাই, শেষ পর্যন্ত নিয়ান্ডার্থালদের অবলুপ্তির কারণ সম্পর্কে খুব স্বচ্ছ ধারণা এখনও পাওয়া যায় নি। যদিও এখনও পর্যন্ত, আধুনিক মানুষের আবির্ভাবের সাথে সাথে সীমিত সম্পদের জন্য তীব্র প্রতিযোগিতা এবং জলবায়ু ও পরিবেশের ক্রমাগত পরিবর্তনই প্রধান কারণ হিসাবে পরিগণিত হয়।
তথ্য সূত্র: http://chrome-distiller://cf0d966a-5703-4c3f-8b28-f94893a5ea66_1fc05cc01d2ee43f73832419f3bdff45395fa8000b24598966fcff4b7d9cf6b4/?title=What+Happened+to+the+Neanderthals%3F+%7C+Learn+Science+at+Scitable&url=https%3A%2F%2Fwww.nature.com%2Fscitable%2Fknowledge%2Flibrary%2Fwhat-happened-to-the-neanderthals-68245020%2F
Conard, N. C. & Bolus, M. Radiocarbon dating the late Middle Paleolithic and the Aurignacian of the Swabian Jura. Journal of Human Evolution 55, 886-897 (2008).
Harvati, K. "Neanderthals and their contemporaries," in Handbook of Paleoanthropology, vol. III, eds. W. Henke & I. Tattersall (Heidelberg, Germany: Springer Verlag, 2007) 1717-1748.


কলম ধরলাম বহু দিন পর। দীর্ঘ এক বছরের ব্যস্ততার অজুহাতে আমার ভিতরের শত সহস্র শব্দ শ্রমিকের দল যখন নিজেদের রাস্তা ভুলে দিকভ্রান্ত, নিজের নিরাপত্তাহীনতাগুলো যখন ক্রমাগত আর্তনাদ করে নিজেদের অস্তিত্বকে জাহির করছে, ঠিক সেই মুহূর্তে এক দিস্তা সাদা কাগজ আমাকে আবারও টেনে তুলতে চাইছে এই পৃথিবীর রূপ রস গন্ধ স্বাদ আস্বাদন করার জন্য। অথচ এই এক বছরের শব্দ বিরতির অবকাশে আমার বাঙ্ময় মন কিন্তু এক মুহূর্তের জন্যও বিরাম নেয়নি, শুধু আমার হাত আর মন হটাত করেই বিনা পূর্বাভাসে অবসর ঘোষণা করে রণে ভঙ্গ দিয়েছিল।
এই এক বছরের প্রতিটাদিন, দিনের শেষে বাড়ি ফেরার সময় দেখতাম এক ঝাঁক শঙ্খচিল আমার মতই নিজেদের নিশ্চিন্ত আস্তানার উদ্দেশ্যে পাড়ি দিয়েছে। পাতা ঝরার মরশুমে তখন আমার বাড়ির সামনের লম্বা রাস্তাটা সোনালী আর কমলা পাতায় মুড়ে এক মনখারাপের গল্প তৈরিতে ব্যস্ত। ঝুপ করে সন্ধ্যে নামার মুহূর্তে সামনের পার্কে সদ্য প্রেমে পড়া এক কিশোর কিশোরী হাত হাত আঁকড়ে বাকি জীবনটা একসাথে চলার অঙ্গীকার নিচ্ছে আর অজান্তেই তৈরি করে চলেছে নিজেদের জীবনের ইতিহাসের স্বর্ণযুগ। অথচ ইতিহাসের এই ছোট্ট অধ্যায়ের কথা তো লিখে রাখা হল না।
শীতের শেষ বেলায় বসন্তের দখিনা হাওয়াতে যখন পাড়ার সবথেকে সিরিয়াস, যুক্তিবাদী, চোখে চশমা আঁটা মেয়েটাও অকারণে আনমনা; দূরে যেন তখন কোথাও একটা বেজে চলেছে "Aaj jaane ki zid na karo"। তবুও তো সবাইকে চলে যেতে হয়, কিছুটা জেদ বশত আর কিছুটা হয়তো নিয়ম মাফিক। পেছনে পরে থাকে সেই শঙ্খচিলের দল, সেই সন্ধ্যের ল্যাম্পপোস্টের আলোতে হলুদ হয়ে ওঠা পিচের একফালি কালো রাস্তা, অকারণ মনকেমন আর এক টুকরো ইতিহাস। এই একবছরের প্রতিটা ভোরে মায়ের আঁচলের মত যে নরম আলোটা আমার গায়ে এসে পড়েছে, গরমের বিকেলে হটাত কালবৈশাখীর প্রবল বৃষ্টির পরে যে সোঁদা গন্ধটা মুহূর্তে মন ভালো করে দিয়েছে, অথবা ভিন রাজ্যে একা বাড়ি ফিরতে ফিরতে এক দল কচিকাঁচার হুটোপুটি দেখতে দেখতে হটাত করে যে স্কুলে ফিরে যেতে ইচ্ছে হয়েছে, তাদের কথা যে কিছুই লেখা হল না। সরস্বতী পুজোর সেই হলুদ শাড়ি, পলাশ আর কৃষ্ণচূড়ার মনমাতানো রঙ, ছাতিমের গন্ধ, ছেড়ে যাওয়া বন্ধু আর পাশে থাকা মানুষটার কথাও তো জানানো হল না।
তাই তো আজ কলম ধরলাম। সময়ের ঋণ যে অনেক খানি। সময়ের গল্পটা সময়ে না বলে যেতে পারলে মুহুর্তদের কাছে যে অপরাধী থেকে যাব সারাটা জীবন। তাই দিকভ্রান্ত শব্দগুলো আজ না হয় কপালে নেমে আসা অবাধ্য এককুচি চুলের মতই এলোমেলো থাক। চিন্তারাও থাক বেলাগাম, নিজের মত, নিজের নিয়মে। আমার এই ইতিহাসের গল্প কেউ পড়ুক বা নাই পড়ুক, তবুও তো কলম ধরলাম। সাদা কাগজ সাক্ষী হয়ে থাকলো আমার না বলা অজস্র নীল শব্দের মুক্তির আনন্দে। এর থেকে ইতিবাচক আর কী বা হতে পারে?


সহজ কথায়, ডানিং- ক্রুগার ইফেক্ট হল নিজের প্রতি পক্ষপাতদুষ্ট এক প্রকারের প্রতিক্রিয়া যেখানে একজন মানুষ বাস্তবে যতটা, তার থেকে অনেক বেশি নিজেকে বুদ্ধিমান এবং যোগ্য মনে করেন। এক্ষেত্রে মানুষের নিজেদের অক্ষমতা বা অযোগ্যতাকে শনাক্ত করার চিন্তাশক্তি বা বোধ বিকশিত হয় না। বরং নিজের প্রতি সচেতনতা এবং সঠিক চিন্তাশক্তির অভাব নিজেদের কর্মক্ষমতাকে অতিরঞ্জিত করে তোলার একটা মানসিকতা গড়ে তোলে।
এই মানসিক সমস্যাটির নাম যাই হোক না, আমাদের চারপাশে এরকম মানুষজনের সংখ্যাটা কিন্তু নেহাত কম নয়। কিছুক্ষেত্রে আমরা নিজেরাও হয়তো এইরকম সমস্যার শিকার। অনেকসময় আমরা নিজেরাই নিজেদের বোকামির প্রতি অন্ধ থাকি, কিন্তু মনে করি যে আমি যা বলছি সেটাই সঠিক, বাকি সবকিছু ভুল। এই প্রসঙ্গে চার্লস ডারউইন তাঁর "The descent of man" বইতে বলছিলেন
Ignorance more frequently begets confidence than does knowledge.
বিজ্ঞানী David Dunning এবং Justin Kruger মানুষের এই অদ্ভুত মনস্ত্বত্তের ব্যখ্যা দিতে গিয়ে বিভিন্ন গবেষণার উল্লেখ করেছেন। গবেষণার ফলাফল বিশ্লেষণ করতে গিয়ে তাঁরা দেখেছেন যে অদক্ষ বা অসমর্থ কোনো ব্যক্তির কর্ম ক্ষমতা যে শুধুমাত্র দুর্বল তাইই নয়, বরং নিজের কাজ বা কোনো গুণকে তারা সঠিক ভাবে মূল্যায়ন বা শনাক্ত করতেও অক্ষম এবং বেশিরভাগ ক্ষেত্রে তারা নিজেদের কাজ, নিজেদের শিল্পকে অন্যদের থেকে অনেক বেশি এবং অনেক ভালো বলে মূল্যায়ন করে। একটা ছোট্ট উদাহরণ যা আমাদের জীবনে আমরা সবাই কম বেশি প্রত্যক্ষ করেছি তা হল পরীক্ষার রেজাল্ট। আমাদের ক্লাসে এমন অনেক বন্ধুবান্ধব নিশ্চয়ই ছিল যারা (কিছু ক্ষেত্রে নিজেরাও) প্রতি বার খারাপ রেজাল্টের পর বলত যে তারা আসলে অনেক ভালো রেজাল্ট ডিজার্ভ করে কিন্ত তাকে সঠিক ভাবে মূল্যায়ন করা হয়নি। তাদের এই নিজের প্রতি অধিক মূল্যায়ন বা পক্ষপাত আসলে নিজেদের অযোগ্যতাকে বা ত্রুটি গুলোকে দেখতে দেয় না। ফলস্বরূপ, দ্বিতীয়বার পরীক্ষার খারাপ রেজাল্ট হওয়ার পথ থেকেও কেউ আটকাতে পারে না।
কিন্তু নিজেকে শ্রেষ্ঠ ভাবার এই যে মানসিক সমস্যা, তার ফলে এই মানুষগুলো যে খুব বিভ্রান্ত বা দিশেহারা অথবা এই ব্যাপারে খুব যে সচেতন তাও কিন্তু নয়, বরং তাদের এই ভ্রান্ত আত্মবিশ্বাস তাদের কাছে আশীর্বাদস্বরূপ এবং জ্ঞানের সমার্থক। অনেক সময় এই রকম মনোভাব শুধুমাত্র যে অযোগ্য ব্যক্তিকে আত্মবিশ্বাসী করে তোলে তাই নয়, অনেক ক্ষেত্রে যোগ্য মানুষের নিজের প্রতি আত্মবিশ্বাসের অভাব ঘটায়। Dunning এবং Ehrlinger কিছু সংখ্যক পুরুষ এবং নারীদের ওপর একটি ছোট্ট সমীক্ষা চালায় যেখানে তিনি লক্ষ্য করেন যে বিজ্ঞান ভিত্তিক একটি কুইজে নারী এবং পুরুষ সমান ভাবে পারদর্শী। কিন্তু পুরুষরা এই ক্ষেত্রে নারীদের থেকে অনেক বেশি পারদর্শী - এই ভ্রান্ত ধারণা এমন ভাবে প্রতিষ্ঠিত হয়ে যায় যে শেষ পর্যন্ত সেই কুইজ প্রতিযোগিতায় নারীরা অংশগ্রহণ করতে প্রত্যাখান করেন। আরও একটা মজার গবেষণার গল্প বলি তাহলে! Dunning কিছু সংখ্যক মানুষ নিয়ে একটি গ্রুপ বানায় এবং তাদেরকে random কিছু বিষয়, যেমন রাজনীতি, ইতিহাস, ভূগোল, জীববিজ্ঞান সম্পর্কিত কিছু প্রশ্ন করেন। মজার ব্যাপার হল, এই প্রশ্নগুলো তে তিনি এমন কিছু সাইন্টিফিক টার্মের উল্লেখ করেন যার বাস্তবে কোনো অস্তিত্বই নেই, সম্পূর্ন অর্থহীন। আর এর থেকেও বেশি মজার ব্যাপার হল যে কিছু মানুষ (৯০%, সংখ্যাটা নেহাত কম নয়) জানায় যে তারা এই শব্দগুলোর সাথে পরিচিত তো বটেই, উপরন্তু তারা এর অর্থ সমন্ধেও ওয়াকিবহাল। অর্থাৎ অজ্ঞানতা প্রায় দক্ষতার সমার্থক হয়ে উঠেছে। তাই নিজের অজ্ঞানতা সম্পর্কে সঠিক ধারণা না থাকলে ignorance is bliss হয়তো বলা যায় না।
এই মানসিক সমস্যার কারণ ব্যাখা করতে গিয়ে Dunning এবং kruger যে শব্দটার বার বার উল্লেখ করেছেন তা হল "dual burden"। অর্থাৎ এই সমস্যায় আক্রান্ত মানুষ যে শুধুমাত্র অযোগ্য বা অক্ষম তাই নয়, বরং তার অক্ষমতা এমন এক মানসিক অবস্থার সৃষ্টি করেছে যা তার অক্ষমতা সম্পর্কে সচেতনতা তৈরি করতে দিচ্ছে না। এই সমস্যার ফলে মূলত যে তিনটি মানসিক অবস্থার সৃষ্টি হয় তা হল,
নিজের পারদর্শিতা বা দক্ষতাকে অধিক মূল্যায়ন করা।
অন্যের দক্ষতাকে স্বীকৃতি না দেওয়া।
নিজের অক্ষমতাকে স্বীকার না করা।
Dunning এর মতে মানুষের মধ্যে থাকা যে সূক্ষ্ম অনুভূতি নিজের অক্ষমতাকে স্বীকার করতে শেখায়, ঠিক সেই অনুভূতির জন্যই সে একটি নির্দিষ্ট ক্ষেত্রে পারদর্শী হয়ে উঠতে পারে। তাই এই অনুভূতি বিকশিত না হলে সে যেমন কোনো কাজে পারদর্শী হতে পারবে না, ঠিক সেই ভাবে নিজের অক্ষমতাকেও স্বীকার করতে শিখবে না। এছাড়া অনেক সময় আমরা কোনো একটি বিষয় অল্প কিছু জ্ঞান লাভ করার পর ভাবতে শুরু করি যে এই বিষয় আমার মত দক্ষ হয়তো কেউ নেই। কিন্তু এই ভ্রান্ত ধারণার বশবর্তী হয়ে আমরা যে কাজ গুলো করে বসি তার বেশিরভাগই ভুল ক্রুটি তে ভরা। অথচ আমাদের superiority complex মনের মধ্যে এমন ভাবেই গেঁথে গেছে যে আমরা ভাবতেই পারি না যে এই ব্যাপারে আমার জানার বাইরেও কিছু থাকতে পারে এবং আমরাও ভুল করতে পারি। এই ঘটনাকে মনে হয় সবথেকে ভাল ব্যাখা করতে পারে একটি মাত্র প্রবাদ, "অল্প বিদ্যা ভয়ংকরী"।
এখন প্রশ্ন হল যে আমরা কতজন এই মানসিক সমস্যায় ভুগছি। সত্যি কথা বলতে আমরা প্রায় সবাই এই dunning Kruger ইফেক্টে আক্রান্ত হতে পারি এবং কিছু কিছু সময়, ক্ষেত্র বিশেষে হয়েও থাকি। আমাদের সবার মধ্যে ভ্রান্ত কিছু ধারণা থাকে যেগুলোকে ধ্রুব সত্য বলে মেনে থাকি। এমন হতেই পারে যে, কোনো একটি বিষয়ে আমাদের জ্ঞান সামান্য বেশি, দক্ষতা অন্যদের থেকে বেশি। কিন্তু তার মানে তো এই নয় যে আমি সব বিষয়ে সকলের থেকে এগিয়ে আছি। একটা উদহারন দিয়ে বলি যে, মনে করুন একজন সফল গবেষক যিনি তার গবেষণার বিষয় অনেক কিছু জানেন কিন্তু হতেই পারে সে একদমই একজন ভালো লেখক নন। এখন ভালো লেখনী শৈলীর জন্য যা যা জানা প্রয়োজন সেই সম্পর্কে তিনি কোনোদিন পড়াশোনা করেননি, জানার চেষ্টাও করেননি। ফলে তিনি যে ভালো লেখক নন সেই সম্পর্কেও তার কোনো সম্যক ধারণা নেই। অর্থাৎ মানুষ যত বেশি জানবে, যত বেশি পড়বে ততই হয়তো বেশি নিজের অজ্ঞানতা সম্পর্কে তার ধারণা স্পষ্ট হবে। সেই কারণেই হয়তো বা জ্ঞানের শীর্ষে থেকে সক্রেটিস বলতে পেরেছিলেন যে
I know that I know nothing.
তথ্যসূত্র:
The Dunning-Kruger Effect: An Overestimation of Capability
The Dunning-Kruger effect is a cognitive bias in which the incompetent lack the skills and cognitive abilities to recognize their own inability. Learn how it works.
https://www.verywellmind.com/an-overview-of-the-dunning-kruger-effect-4160740


ঝালের রাজা:
বোম্বাই মরিচ নয়, বরং ক্যারোলিনা রিপার (Carolina Reaper) নামে একটি মরিচের গল্প বলি। গিনিজ বুক অফ ওয়ার্ল্ড রেকর্ড অনুযায়ী বিশ্বের সব থেকে বেশি ঝালের শিরোপা অর্জন করে নিয়েছে এই মরিচটি। Ghost pepper এবং red habanero এর হাইব্রিড লঙ্কা, ক্যারোলিনা রিপার এতটাই ঝাল যে বিভিন্ন ক্ষেত্রে পুলিশ বাহিনী অনেক সময় ভিড় নিয়ন্ত্রণ করার জন্যও pepper spray তে এই মরিচটি ব্যবহার করে। Pungency বা spicy heat অথবা ঝালের সূচক হিসেবে যে স্কেল ব্যবহার করা হয় তাকে বলা হয় Scoville heat units (SHU) এবং এই স্কেল অনুযায়ী ক্যারোলিনা রিপারের ঝালের পরিমাপ প্রায় ১.২ মিলিয়ন SHU। কিন্তু আশ্চর্যের বিষয়, এমন বহু মানুষ আছেন যারা এই ক্যারোলিনা রিপার খাওয়ার পর অদ্ভুত ভাবে নির্বিকার তো বটেই, বরং ১ মিনিটে কেউ ২২ টা তো কেউ ৬টা ক্যারোলিনা রিপার খেয়ে গিনিজ বুক অফ ওয়ার্ল্ড রেকর্ডে হাসতে হাসতে নিজের নাম লিখিয়েছেন। একই সাথে, ২০১৬ সালের আগস্ট মাসের একটি ৫ মিনিটের ভিডিওতে দেখা গেছে যে ক্যারোলিনা রিপার খাওয়ায় পর ২ জন সুস্থ স্বাভাবিক মানুষের ঠিক কী অবস্থা হয়েছিল। এমনকি, এদের মধ্যে একজন কে ইনহেলার সাহায্য পর্যন্ত নিতে হয়।
পূর্ব নির্ধারিত:
কিন্তু অদ্ভুত এই বৈপরীত্যের কারণ কী? তার গল্পটা কিন্তু শুরু হয়ে যায় আমাদের জন্মের বহু আগে। আমাদের মুখ এবং গলায় ছোট্ট একটা রিসেপ্টর থাকে, যার নাম TRPV1C যা মরিচ বা স্পাইসের মধ্যে উপস্থিত capsaicin নামের রাসায়নিক পদার্থের উপস্থিতি শনাক্ত করতে পারে। যখনই কোনো স্পাইসি বা ঝাল খাবার মুখ বা গলা দিয়ে নামে এই রিসেপ্টর আমাদের ব্রেইনকে "hot" সিগন্যাল পাঠিয়ে দেয় ট্রেজেমিনাল আর ভেগাস নার্ভের মাধ্যমে। শুধু মুখ বা গলায় নয়, চোখের মধ্যেও এই রিসেপ্টর উপস্থিত রয়েছে। যার ফলে ঝাল খাবার খেলে আমাদের "চোখের জলে, নাকের জলে" অবস্থা হয়। ঘটনাচক্রে, কিছু মানুষের মধ্যে জন্মগত ভাবে কম Capsaicin রিসেপ্টর থাকে, আবার কিছু মানুষ বেশি Capsaicin রিসেপ্টর ইনহেরিট করে বংশ পরম্পরায়। আর এই রিসেপ্টরের সংখ্যাই নির্ধারণ করে দেবে যে আপনি ঠিক কতটা পরিমাণ ঝাল বা স্পাইসিনেস সহ্য করতে পারবেন। তবে এই প্রসঙ্গে উল্লেখ্য যে অনেক সময় বেশি ঝাল বা স্পাইসি খাবার বার বার খেয়ে এই টলারেন্স লেভেল বাড়ানো সম্ভব হয়, কিন্তু রিসেপ্টর যদি খুব বেশি পরিমাণ থাকে তবে খুব বেশি সহ্য ক্ষমতা বাড়ানো কিন্তু সম্ভব নয়। এই রিসেপ্টর বা ট্রাইজেমিনাল নার্ভ শুধু ঝাল নয়, বরং আমরা কতটা তাপ বা ব্যথা সহ্য করতে পারবো সেটাও নির্ধারণ করে। তাই ঝাল বা ব্যথা সহ্য করার ক্ষমতা কিন্তু ব্যক্তি বিশেষে পরিবর্তিত হয়।
স্পাইসি হট স্টোরি:
খাদ্য ঐতিহাসিক ডেভ ডিউইট তাঁর একটি বইতে (২০০৮ সাল) আনন্দিত দত্ত তামুলি নামে এক ভারতীয় মহিলার উল্লেখ করেছিলেন, যার শরীরে capsaicin শনাক্ত করার রিসেপ্টরটি অনুপস্থিত। প্রায় ১ মিলিয়ন SHU এর মরিচের গুঁড়ো তার চোখে স্প্রে করার পরেও তিনি তাই ছিলেন অসম্ভব নির্বিকার। ডেভের বক্তব্য অনুযায়ী,
So you have to say she was born with no capsaicin receptor
শুধুমাত্র আনন্দিত নয়, সমগ্র পৃথিবীতে এরকম বহু মানুষ ছড়িয়ে আছেন যাদের ক্ষেত্রে ঝালের এই সহ্য ক্ষমতা অপরিসীম।
Taste matters:
১৮-৫৮% ক্ষেত্রে ঝাল সহ্য করার বিষয়টিকে জিনগত ভাবে ব্যখ্যা করা গেলেও, বাকি ক্ষেত্রে সামাজিক ও সাংস্কৃতিক একটা প্রভাব কিন্তু থেকেই যায়। দেশ বা মহাদেশ ভিত্তিতে ঝাল খাওয়ার প্রবণতাও ভিন্ন। এমনকি আমাদের মধ্যেই এক এক মানুষ এক এক রকম ঝাল খেতে পারেন। ভারতবর্ষে অনেক জায়গায় বাচ্চাদের ঠোঁটে ঝাল ছুঁইয়ে দিয়ে আস্তে আস্তে ঝাল খাওয়ানোর অভ্যেস করানো হয়, আবার মেস্কিকানরা তাদের খাবার টেবিলে লঙ্কা রেখে দেন যাতে বাচ্চাদের মধ্যে ঝাল খাওয়ার অভ্যেস তৈরি হয়। অন্যদিকে অস্ট্রেলিয়া বা আমেরিকাতে রোজকার খাবারে খুব স্পাইস বা ঝাল ব্যবহার করা হয় না, বরং টিনএজারদের মধ্যে ঝাল খাওয়া এবং ঝাল খেতে খেতে চোখ দিয়ে জল বেড়িয়ে যাওয়া এই বিষয়টা যথেষ্ট জনপ্রিয় এবং বন্ধুদের সাথে কোয়ালিটি টাইম কাটানোর একটা অংশও বলতে পারেন।
কিছু মানুষ আছেন যারা ঝাল খেতে চায় শুধুমাত্র endorphin এর অধিক ক্ষরণের জন্য। Endorphin আমাদের মস্তিষ্ক থেকে নির্গত হওয়া এমন একটি রাসয়নিক পদার্থ যা আমাদের ব্যথার অনুভূতি কমাতে অথবা ভালো কোনো অনুভূতিতে সাহায্য করে। ঝাল বা স্পাইসি খাবার খাওয়ার পিছনে এই endorphin এবং অ্যাডিকশনেরও যথেষ্ট গুরুত্বপূর্ণ ভূমিকা আছে।
তথ্যসূত্র:
Why some people can tolerate the world's hottest pepper - Scienceline
Genetic and socio-cultural factors chip in to protect us from the burn — well some of us
https://scienceline.org/2016/12/why-some-people-can-tolerate-the-worlds-hottest-pepper/
https://says.com/my/lifestyle/why-some-people-can-eat-very-spicy-food-while-others-just-cannot


আমার সর্বসাকুল্যে একটিই মাত্র ডাকনাম - তিতির। নামকরণের ইতিহাস বা স্বার্থকতা সম্পর্কে আমার খুব একটা ধারণা নেই। তবে, সম্ভবত আমার মা সুচিত্রা ভট্টাচার্যের "কাছের মানুষ" উপন্যাসের তিতির চরিত্রটি থেকে উদ্বুদ্ধ হয়েছিল।
আরও একটি ডাকনাম আছে, খেদি পেঁচি মার্কা বাঙালির পেটেন্ট নেওয়া নামগুলোর মত। বুড়ি। জন্ম থেকেই বুড়ি। তবে এই নামে বাবা ছাড়া আমাকে আর কেউ ডাকে না। নামটা নিয়ে আপাতভাবে খুব একটা সমস্যা আমার নেই, কিন্তু যখন সবার সামনে, রাস্তা ঘাটে বাবা বুড়ি বলে ডেকে ওঠে আর মানুষজন খ্যাঁক খ্যাঁক করে হেসে ওঠে, তখন ঠিক কার ওপর রাগ করব বুঝে উঠতে না পেরে বিড়ম্বনায় পরে যাই। আর ভাগ্যও এত বিরূপ আমার সাথে যে, আমার ফোন নাম্বার কারো মোবাইলে সেভ না থাকলে তাকে ফোন করলে ট্রু কলারের স্ক্রিনে জ্বলজ্বল করে ওঠে "বুড়ি লখনৌ"। এক্ষেত্রেও বুঝতে পারিনা, কার ওপর ক্ষোভ প্রকাশ করা উচিত।
যাইহোক, নাম নিয়ে আর খুব একটা ঝামেলা আমায় পোহাতে হয় নি কোনোদিন। তবে ছোটবেলায় দূরদর্শনে খাস খবরের একটা অনুষ্ঠান হত, আর সেই অনুষ্ঠানের শেষে সঞ্চালক হাসি মুখে বলতেন "শুভ রাত্রি"। আমার দাদার ডাকনাম শুভ। তাই শুভ রাত্রির সাথে সাথে তিতির রাত্রি কেন বলা হত না, এই ভেবে বেশ কয়েকবার মনখারাপ করার বেশ একটা ইতিহাস আছে। আজ ডাকনামের গল্প বলতে গিয়ে, সেই মনখারাপের ইতিহাসটাও মনে পড়ে গেলো।


ভারতে প্রথম শনাক্ত হওয়া কোভিড-১৯-এর বি.১.৬১৭.১ এবং বি.১.৬১৭.২ ভ্যারিয়েন্ট দু’টিকে যথাক্রমে ‘কাপ্পা’ ও ‘ডেল্টা’ নামকরণ করেছে বিশ্ব স্বাস্থ্য সংস্থা (হু)। গ্রিক অ্যালফাবেট ব্যবহার করেই এই নামকরণ করা হয়েছে। বি.১.৬১৭ মিউট্যান্ট ভাইরাসকে ‘ইন্ডিয়ান ভ্যারিয়েন্ট’ হিসেবে উল্লেখ করার বিষয়ে ভারতের তরফে তীব্র আপত্তি করার প্রায় তিন সপ্তাহ পর সোমবার হু’র পক্ষ থেকে এই সিদ্ধান্তের কথা ঘোষণা করা হল। উল্লেখ্য ১২ই মে ভারতের স্বাস্থ্যমন্ত্রকের তরফে প্রতিবাদ করে হু’কে বলা হয়, কোভিড-১৯ ভ্যারিয়েন্টকে ‘ইন্ডিয়ান’ আখ্যা দিয়ে মিডিয়ায় যে প্রচার চলছে, তা ভিত্তিহীন। এটা ভারতের স্বার্থের পরিপন্থী।
তথ্যসূত্র: বর্তমান পত্রিকায় প্রকাশিত


"বাঁচতে হবে বাঁচার মতন, বাঁচতে-বাঁচতে এই জীবনটা গোটা একটা জীবন হয়ে জীবন্ত হোক।" কিন্তু বাঁচতে না শিখেই এই জীবন কাটাতে এসে জীবনের প্রতি আসক্ত হয়ে পড়েছি। না কি এই প্রবল আসক্তি আসলে জীবনের প্রতি নিরাসক্ত করে তুলেছে আমাকে? বিভ্রান্ত লাগে, মনের মধ্যে হাজার প্রশ্নের ভিড়ে আসল আমিটা কে আজ অনবরত খুঁজতে থাকি, যেই আমি সমুদ্রের গভীরে থাকা জলের মত স্তব্ধ, শান্ত; যেই আমি ট্রাফিক আর অফিস টাইমের জন জোয়ারে প্লাবিত, ধুঁকতে থাকা এক শহরের আকাশে ওঠা বিবর্ণ চাঁদটার মতই নিস্পৃহ, নিরাসক্ত।
দুর্যোগ - দুর্ভোগের এই মুহূর্তে হাঁটতে হাঁটতে ক্রমাগত প্রত্যক্ষ করে চলেছি কিভাবে অগণিত মানুষ আজ আতঙ্কের কাছে, মৃত্যুর কাছে আত্মসমর্পণ করে চলেছে। কিন্তু এই মহাপ্রলয়ের মধ্যে দাঁড়িয়ে থেকেও জীবন সম্পর্কে চূড়ান্ত উদাসীন হতে পারছি কি? বরং নিজের জীবনের মোহে আরও আষ্টেপৃষ্ঠে বাঁধা পড়ছি প্রতিনিয়ত। প্রিয় জনের মৃত্যুতে মৃত্যুশোক তো আড়াই দিনের, তার পরে আরও বেশি করে নিজের জীবনটাকেই আঁকড়ে ধরছি। বুঝতে পারছি সময় কতটা সীমিত, আরও ভালবাসতে হবে নিজেকে, অসমাপ্ত কাজ আজই করে যেতে হবে। তাই লক্ষ লক্ষ মানুষের মৃত্যু আর আর্তনাদকে পিছনে ফেলে রেখে, মাল্টিপ্লেক্সের নরম আলোয় প্রিয় মানুষের হাত নিজের মুঠোয় বন্দী করে আরও বেশি করে জীবনের উদযাপন করছি। অথচ শপিং মলের চোখ ধাঁধানো আলোয় ঢাকা পড়ে যায় নিজের চোখের কাজলের গভীরে লেগে থাকা একরাশ হতাশা, গ্লানি আর নিরাপত্তাহীনতা। এ জীবন যে মৃত্যু পথযাত্রী, এ কথা জেনেও তো বার বার এই জীবনকে আঁকড়ে ধরা, পদ্মপাতার শিশির বিন্দুটাকে যতদিন বাঁচিয়ে রাখা যায়। বরং কে বলতে পারে, অমরত্বই হয়তো আমাকে জীবনের প্রতি নির্মোহ, নিরাসক্ত তপস্বীনি করে তুলতো।
কিন্তু সেই বছর আঠাশের ছেলেটা, যে এই পৃথিবীটা জয় করবে ভেবেছিল; অথবা সুন্দরবনের আনসার আলীর ছোট্ট মেয়েটা যে পড়াশোনা শিখে বাবার পাশে দাঁড়ানোর স্বপ্ন দেখেছিল; তাহলে তাদের মৃত্যুতে কি বসন্তে আর আবির উড়বে না? মানুষ স্বপ্ন দেখবে না? যার সাথে এই জীবনের পথে হাঁটবো বলে অঙ্গীকারবদ্ধ ছিলাম, আমার শ্রাবণ সন্ধ্যাগুলো একসাথে কাটাবো বলে কথা দিয়েছিলাম তার হটাত মৃত্যুতে তো আমার পথ চলা থেমে যায়নি। পাশে থাকা বন্ধুর হাত ছেড়ে দেওয়াতেও কি বিচলিত আমি? তাও তো নয়। ঝরা পাতার মরশুম আসে, চলেও যায়। নতুন প্রাণের স্পন্দনে চারিদিক সেজে ওঠে। উল্কাপিন্ডের মত এই এক জীবন থেকে আরেক জীবনে যাওয়ার পথে নিরাসক্ত থাকার পাঠ তো প্রকৃতিই দিয়ে চলেছে। কিন্তু তা সত্বেও মনের ভিতরের এই জমে থাকা অসন্তোষ, আত্মতৃপ্তির অভাব কার জন্য? এই ক্ষণস্থায়ী জীবনে জড়িয়ে থাকা মানুষগুলোর প্রতি রাগ-হিংসা-ঈর্ষার কারণই বা কী? তাহলে কি জন্ম মৃত্যুর এই নিশ্চয়তা জানা সত্ত্বেও আমি জীবনের প্রতি বিন্দুমাত্র নিরাসক্ত হতে পারিনি? নাকি চোখের সামনে রাখা আয়নায় নিজের প্রতিবিম্ব দেখতে দেখতে মোহাবিষ্ট হয়ে আসক্তিকে উদাসীনতা মনে করে দৃষ্টি বিভ্রমের পথে হেঁটে চলেছি? এ এক অদ্ভুত ইলিউশন, অথবা জটিল এক চক্রবুহ্য যেখানে নিরাসক্ত থাকার কারণগুলোই জীবনের প্রতি চরম আসক্তি ডেকে আনে। তবুও, মহাপ্রলয়ের এই মুহূর্তে উত্তাল সমুদ্রের তাণ্ডব লীলার সামনে দাঁড়িয়ে আজ আমার বলতে ইচ্ছে করে,
"সেই সনাতন ভরসাহীন অশ্রুহীনা
তুমিই আমার সব সময়ের সঙ্গিনী না ?
তুমি আমায় সুখ দেবে তা সহজ নয়
তুমি আমায় দুঃখ দেবে সহজ নয়"


প্রথমেই বলে রাখি এই প্রশ্নের উত্তর লিখতে আসার মূল কারণ শুধুমাত্র যে আমার অভিজ্ঞতা ভাগ করে নেওয়া তা নয়, বরং অযাজিত ভাবে কিছু গুরুত্বপূর্ণ কথা বলা আজ বড্ড প্রয়োজন মনে হচ্ছে।
পড়াশোনা এবং কাজের সুত্রে আমার মোহালিতে থাকা। বেশ কয়েকদিন ধরে ইনস্টিটিউটে কোভিডের প্রকোপ এবং খুব দুঃখজনক ভাবে আমাদের পাশের ল্যাবের একজন পিএইচডি স্কলারের মৃত্যুর পর ইনস্টিটিউট বন্ধ হয়ে যায় মে মাসের প্রথম সপ্তাহে। উপরন্তু আমাদের ল্যাবে কোভিডের RT-PCR টেস্ট হওয়ার কারণে সব সময় কিছুটা আতঙ্কে থাকতাম। তবে সেই আতঙ্ক এতটাও ছিল না যে ল্যাব বন্ধ করে বাড়ি চলে আসবো। যাই হোক, ইনস্টিটিউট বন্ধ হয়ে যাওয়ার পর মে মাসের ৫ তারিখে কলকাতায় চলে আসি। সিদ্ধান্ত নিই সেলফ আইসলেশনে থাকার। যথেষ্ট সতর্কতা অবলম্বন করে আসার ফলে ভেবেছিলাম, এতদিন যখন এই রোগ হয়নি, হয়তো বা সংক্রমণের সম্ভাবনা নেই। কিন্তু বলাই বাহুল্য, এই আশা ভুল প্রমাণ করে দিয়ে ৭ই মে রাতের বেলা থেকে জ্বর আসে এবং তা এতটাই যে বাড়লে ১০৩ ডিগ্রী ফারেনহাইট এবং কমলে ১০০। সাথে সাথে RT PCR টেস্ট করাই এবং খুব স্বাভাবিক ভাবে পজিটিভ আসে। সত্যি কথা বলতে এই সময় অবধি আমার নিজেকে নিয়ে বিন্দুমাত্র টেনশন হয়নি। সব সময় ভেবেছি, বয়স যখন কম আছে সামান্য জ্বর ছাড়া আর কিছু হবে না। শুধু একটাই চিন্তা তখন মাথায়, বাড়িতে আমার বয়স্ক মা বাবা এবং ৯০ বছরের বৃদ্ধা ঠাম্মা আছেন। আমরা প্রতি মুহূর্তে তাই প্রত্যেকে দুটো করে মাস্ক পরে থেকেছি এবং যতটা সম্ভব সামাজিক দূরত্ব বিধি মানা যায়, মেনেছি।
ইতিমধ্যে ডাক্তারের পরামর্শ মত নির্দিষ্ট ওষুধ খেতে শুরু করে দিয়েছি। কিন্তু জ্বর কমার কোনো লক্ষণ নেই। তবুও অক্সিজেন স্যাচুরেশন যেহেতু ঠিক ছিল, এতটুকু ভয় পাইনি। কিন্তু ২ দিন পরে থেকে লক্ষ্য করলাম শরীরের বিভিন্ন জায়গায় ব্লাড ক্লট করতে শুরু করেছে এবং সাথে স্যাচুরেশন কমতে শুরু করেছে। বাবা আর রিস্ক না নিয়ে হাসপাতালে ভর্তি করে দেন। এই মুহূর্তে ভারতবর্ষের হাসপাতালগুলোতে বেড, অক্সিজেন অথবা আইসিইউ এর যে কী ভয়ংকর দুর্দশা তা এতদিন খবরের কাগজে পড়েছি, সেদিন নিজে প্রতক্ষ্য করলাম। তবুও বলবো, আমার আত্মীয়, আমার স্কুলের বন্ধু বান্ধব এবং পাড়া প্রতিবেশীরা এতটা সাহায্য করেছিলেন যে এই দুর্দিনে হাসপাতালের বেড পেতে খুব একটা অসুবিধা হয়নি। আমি সত্যিই এই জীবনে তাঁদের ঋণ হয়তো শোধ করতে পারবোনা এবং অযথা সেই চেষ্টা করে তাঁদের আর ছোটো করতে চাই না। যাই হোক, ৭ দিন হাসপাতালে থাকার পর, অক্সিজেন সাপোর্ট এবং বিভিন্ন ওষুধ প্রয়োগের পর সুস্থ হয়ে আগের সপ্তাহে বাড়ি ফিরেছি। এখনও ঘ্রাণ শক্তি এক শতাংশও ফিরে আসেনি। গলা ব্যাথা, দুর্বলতা, পেটের সমস্যা অথবা মাথা ব্যথার মত ছোটখাটো জটিলতাকে সাথে করেই বাড়িতে থেকে ধীরে ধীরে সুস্থ হয়ে উঠছি। কিন্তু শারীরিক অসুস্থতার সাথে সাথে আমার জীবনে এই এক রত্তি ভাইরাসটা কী বিপুল আতঙ্কের জন্ম দিয়েছে তা ঠিক লিখে বোঝানো সম্ভব নয়। প্রতি মুহূর্তে মনে হচ্ছে, শ্বাস নিতে কি কষ্ট হচ্ছে আমার? শরীরের কোথাও আবার ব্লাড ক্লট করে গেলো না তো? বাবার কি আজ একটু বেশিই কাশি হচ্ছে অথবা মা অসময় শুয়ে আছে কেনো? - এই রকম অজস্র চিন্তা ভাবনা প্রতি মুহূর্তে মাথার ভেতর ঘুরছে। জানিনা, এই আতঙ্ক থেকে কবে মুক্তি পাবো? এখন অভ্যেসটা এমন হয়ে গেছে যে মাস্ক পরে ভুলবশত ঘুমিয়ে পড়ছি, পারফিউমের মত কিছুক্ষন বাদে বাদেই স্যানিটাইজার স্প্রে করছি। এই রোগ শুধু যে শারীরিক ভাবে নয়, মানসিক ভাবেও আমাকে বিপর্যস্ত করে দিয়েছে তা আজ ভালোই উপলব্ধি করতে পারছি।
এই লেখাটার উদ্দেশ্য কিন্তু কোনো ভাবেই ভয় দেখানো নয়। বরং আজ এই মুহূর্তে দাঁড়িয়ে কিছু কথা বলা ভীষন জরুরি মনে হচ্ছে।
প্রথমেই বলি, জ্বর - সর্দিকাশি অথবা যে কোনো ছোটো খাটো উপসর্গ দেখা দিলেই RT-PCR টেস্ট করান। এখন জ্বর হওয়া মানেই কোভিড - এই কথাটা আগে বিশ্বাস করুন। আমার নর্মাল ভাইরাল ফিভার হয়েছে এবং আমার কোভিড হতেই পারে না, এই ভুলের স্বর্গ থেকে বের হয়ে আসুন। কারণ যতদিন বাদে আপনার এই ভুল ভাঙবে এবং টেস্ট করিয়ে তার রেজাল্ট হাতে পাবেন, ততদিনে হয় আপনি ৫০% সুস্থ হয়ে গেছেন অথবা অবস্থা অত্যন্ত সঙ্কটজনক হয়ে উঠেছে। এবং এই অবস্থায় আপনি খুব দ্রুত হাসপাতালের বেড পাবেন কি না সে কথা আজ কেউই নিশ্চিত করে বলতে পারে না।
জ্বর হলে অথবা কোভিড পজিটিভ হলে অবশ্যই ডাক্তারের পরামর্শ নিন। অন্য রোগীর প্রেসক্রিপশন দেখে সেই ওষুধ নিজে খেতে যাবেন না। Covid এর এখনও পর্যন্ত কোনো ফুল প্রুফ চিকিৎসা নেই, বরং পুরোটাই হয় উপসর্গের ওপর ভিত্তি করে। এবং বলাই বাহুল্য, আপনার আর আমার উপসর্গ যেহেতু এক নয় তাই ওষুধও এক হবে না। এই প্রসঙ্গে আরও একটা কথা বলা খুব প্রয়োজনীয় যে, রেমডিসিভির কোনো জীবনদায়ী ওষুধ নয়, তাই শুধুমাত্র নিজে ডাক্তারি করে এইরকম অ্যান্টিভাইরাল ওষুধ খাবেন না। আবার, অন্য দিকে আমি এও দেখেছি যে ডাক্তার রোগীকে সুস্থ হওয়ার জন্য অ্যান্টিবায়োটিক এবং স্টেরয়েড দিয়েছেন, কিন্তু রোগীর মনে হয়েছে এই ওষুধগুলো খেলে তিনি আরও অসুস্থ হয়ে যাবেন। দয়া করে ডাক্তারদের ওপর ভরসা রাখুন। এটা তাঁদের জীবিকা, যথেষ্ট পড়াশোনা করে তাঁরা এই পেশায় এসেছে। আপনাকে সুস্থ করাই তাঁদের উদ্দেশ্য, মেরে ফেলা নয়। হাসপাতালগুলোতে গেলে আপনি বুঝতে পারবেন ওই মানুষগুলো দিন রাত ঠিক কতটা পরিশ্রম করছে মানুষের প্রাণ বাঁচানোর জন্য।
Covid হলে সচেতন হন, কিন্তু অযথা আতঙ্কিত হবেন না। এটা এমনই একটি রোগ যেখানে আপনি ভয় পেয়ে গেলে যুদ্ধ শুরুর আগেই হেরে বসে থাকবেন। সঠিক সময় সঠিক চিকিৎসা পেলে আজও অধিকাংশ মানুষ সুস্থ হয়ে যাচ্ছেন। আমি statistics এর ময়না তদন্তে যাচ্ছি না, কিন্তু একটাই কথা বলার যে অসুস্থ হলে ডাক্তারের পরামর্শ মত হাসপাতালে ভর্তি হন। ভয় পেয়ে ঘরে বসে থেকে সংক্রমণকে আর বাড়াবেন না।
এবার, যারা এখনও covid আক্রান্ত হননি তাদের উদ্দেশ্যে বলতে চাই যে, মাস্ক বা নিয়মিত হাত ধোয়া, স্যানিটাইজার ব্যাবহার করা ছাড়াও নিজের ইমিউনিটির দিকে নজর দিন। Covid এমন একটি রোগ যেখানে ভাইরাসটি হয়তো তার লাইফ সাইকেল সম্পন্ন করে মরে যাবে, কিন্তু আপনার ইনফেকশন থেকে যাবে, আপনার শরীরের cytokine কিন্তু কমবে না আর এই cytokine থেকেই যাবতীয় সমস্যার সূত্রপাত। তাই এই cytokine যাতে বেশি না বেড়ে যায় এখন থেকেই নিজের শরীরের প্রতি যত্নবান হোন। সঠিক লাইফস্টাইল বা খাদ্যাভ্যাসের প্রতিস্থাপন কিন্তু কখনোই একটা ছোট্ট ট্যাবলেট হতে পারে না। আর আমার ইমিউনিটি বেশি এরকমটা ভেবে বেলাগাম জীবন যাপন করবেন না। Covid হওয়ার আগে আমার জ্বর সর্দিকাশির সমস্যা হয়েছিল প্রায় ২/৩ বছর আগে, তাই আমিও প্রথমে ভেবেছিলাম আমার ইমিউনিটি হয়তো বেশ শক্তিশালী।
সবশেষে একটাই কথা বলার, এই রোগ সংক্রামক অবশ্যই, কিন্তু এতটাও নয় যে মানুষ মানুষের পাশে বিপদের দিনে দাঁড়াতে পারবে না। সামাজিক দূরত্ব বাড়াতে বাড়াতে, আমরা মানসিক দূরত্বটা যেন বাড়িয়ে না ফেলি। আপনার হাতে যতটুকু আছে সেইটুকু দিয়ে পাশের বাড়ির কোভিড আক্রান্ত মানুষটিকে একটু সাহায্য করুন। হতে পারে সেটা আপনার ঘরে থাকা অক্সিজেন সিলিন্ডার দিয়ে, অথবা খাবার বানিয়ে দিয়ে, ওষুধ এনে দিয়ে কিংবা হয়তো শুধুমাত্র দুবেলা ফোন করে খোঁজ নিয়ে। আপনি নিজেও ভাবতে পারবেন না যে আপনার ছোট্ট একটা প্রয়াস তার মনের জোর ঠিক কতটা বাড়িয়ে দিতে পারেন। আজ আমার শহরে ডাক্তার, নার্স, স্বাস্থ্যকর্মীরা ছাড়াও কত মানুষ যে ফ্রন্ট লাইনে থেকে অক্লান্ত পরিশ্রম করছে তা নিজের চোখে না দেখলে বিশ্বাস হয় না। ওষুধ জোগাড় করা থেকে, অক্সিজেনের লিড জোগাড় করা, হাসপাতালের বেড খুঁজে দেওয়ার মত কাজ অনবরত করে চলেছে বহু মানুষ। এই দুর্দিনে আপনি নিজের সামর্থ্য মতন না হয় তাদের পাশে দাঁড়ালেন। এখন একজন আরেকজনকে দোষারোপ না করে একসাথে পথ চললে হয়তো বা আমরা সবাই একসাথে বাঁচতে পারবো, না হলে সবার এক সাথে মৃত্যুবরণও কেউ ঠেকাতে পারবে না।


মাতৃদুগ্ধ শিশুর ডিএনএ পরিবর্তন করে দেয় এমনটা এখনও প্রমাণিত না হলেও, জিন অ্যাক্টিভিটির কিছুটা পরিবর্তন কিন্তু লক্ষ্য করা গেছে।
খুব বেশি দিন আগের ঘটনা নয়। সালটা ২০১৮। Pediatrics নামের একটি জার্নালে একটি গবেষণা পত্র প্রকাশিত হয়। সেই গবেষণা পত্রের তথ্য অনুযায়ী, ৪০টি শিশুর ওপর একটি পরীক্ষা করা হয়েছিল যেখানে ২০জন নবজাতক মাতৃদুগ্ধ পান করেছে আর বাকি ২০জনকে বাজারজাত কোনো রেডিমেড দুধ পান করানো হয়েছে। এই ৪০জন শিশুর সালাইভা সংগ্রহ করে cortisol নামক একটি হরমোনের অ্যাক্টিভিটি পরীক্ষা করা হয়েছে। এই হরমোনটি একটি স্ট্রেস হরমোন যার উপস্থিতি আমাদের বহু শারীরবৃত্তীয় কাজে সহায়তা করলেও, অতিরিক্ত মাত্রায় আমাদের শরীরে উৎপন্ন হলে anxiety এর মত রোগের সূত্রপাত ঘটায়। এই গবেষণায় দেখা গেছে যে ব্রেস্ট ফিডিং গ্লুকোকর্টিকয়েড রিসেপ্টর নামে একটি জিনের মিথাইলেশনের (এর ফলে DNA সিকোয়েন্সের কোনো পরিবর্তন ঘটে না কিন্তু সুইচ অন - অফের মত জিন অ্যাক্টিভিটি অন বা অফ হয়ে যায়, বিজ্ঞানের ভাষায় এই ঘটনাকে epigenetics বলা হয়) পরিবর্তন ঘটিয়ে কর্টিসল হরমোনটির অতিরিক্ত উৎপাদনকে বাধা দেয়। ফলে যে কোনো রকমের স্ট্রেসের বিরুদ্ধে নবজাতকটি জন্মমুহূর্ত থেকেই যথেষ্ট ভালো শারীরবৃত্তীয় প্রতিক্রিয়া (physiological response) দেখাতে সক্ষম হয়।
এই গবেষণার নেপথ্যে থাকা এক বিজ্ঞানীর ভাষায়
Breastfeeding was associated with decreased DNA methylation and decreased cortisol reactivity in the infants. In other words, there was an epigenetic change in the babies who were breastfed, resulting in reduced stress than those who were not breastfed.
এবার প্রায় এক দশকেরও আগের ঘটে যাওয়া আর একটি গবেষণার কথা বলা যাক। এক্ষেত্রে বিজ্ঞানীরা এমন ১২ টি শিশুকে পরীক্ষায় অন্তর্ভুক্ত করেছিলেন যারা মাতৃদুগ্ধ খেয়ে ৩মাস কাটিয়েছে, অন্যদিকে ১০টি শিশু এমন ছিল যারা ফর্মুলা দুধ পান করেছিল। গবেষণালব্ধ ফলাফল অনুযায়ী যে তথ্যটি উঠে এসেছিল তা প্রমাণ করে যে আমাদের জিন নিউট্রিশনের প্রতি ঠিক কতটা সংবেদনশীল। এই দুই গ্রুপের নবজাতকের মধ্যে প্রায় ১৪৬ বা তারও বেশি জিনের অ্যাক্টিভিটির পার্থক্য লক্ষ্য করা গেছে। এই জিনগুলো পরোক্ষ বা প্রত্যক্ষ ভাবে একটি শিশুর দেহের ইমিউনিটি, ডাইজেশনের এমনকি কিছু ক্ষেত্রে ডায়াবেটিস এবং ওবেসিটির সাথেও সম্পর্কিত। মাতৃদুগ্ধ পান করার ফলে এমন অনেক জিনের অ্যাক্টিভিটি বেড়ে গেছে যারা সরাসরি ভাবে "leaky gut" নামে একটি রোগ প্রতিরোধে মুখ্য ভূমিকা পালন করে। এই রোগের ফলে আমাদের intestine বা অন্ত্রর মাধ্যমে ব্যাক্টেরিয়া বা অন্যান্য ফরেন পার্টিকল রক্তে প্রবেশ করে আল্যার্জি, asthma, অথবা কোলাইটিসের মত inflammatory রোগের সূত্রপাত ঘটায়।
গবেষণা বলছে ফর্মুলা বেজড দুধ ব্যবহার করার ফলে কিন্তু এই রোগ প্রতিরোধ ক্ষমতা বাচ্চাদের ততটা তৈরি হয় না যা ব্রেস্ট মিল্ক থেকে তৈরি হয়। গরুর দুধের সাথে মাতৃদুগ্ধের উপাদানের দিক থেকে অনেক পার্থক্য আছে। মাতৃদুগ্ধের মধ্যে যে পরিমাণ bioactive compounds আছে যা গরুর দুধে অনেক কম। এছাড়া পাস্তুরাইজেশন এবং প্রক্রিয়াকরণের ফলে অনেক bioactive compounds নষ্ট হয়ে যায়। এই গবেষণার মুখ্য গবেষকের ভাষায়,
At birth, the poor baby comes out of a nice protected environment, where everything is taken care of," Donovan said, into a world teeming with bacteria and where nutrition must be obtained from a rookie intestine. The faster the baby's digestion tract and immune system get up to speed, the healthier the child.
তথ্যসূত্রঃ
https://www-livescience-com.cdn.ampproject.org/v/s/www.livescience.com/amp/6498-breast-milk-dna-good.html?amp_js_v=a6&amp_gsa=1&usqp=mq331AQHKAFQArABIA%3D%3D#aoh=16197166868278&referrer=https%3A%2F%2Fwww.google.com&amp_tf=From%20%251%24s&ampshare=https%3A%2F%2Fwww.livescience.com%2F6498-breast-milk-dna-good.html
Breastfeeding changes gene activity that may make babies less reactive to stress
It has long been known that there are many physical and mental health benefits of breastfeeding for mothers and babies. But can these benefits be due to genetic changes induced by breastfeeding? New research suggests that connection.
https://www.sciencedaily.com/releases/2018/09/180926110847.htm


প্রশ্নটা বেশ লেগেছে। সারাক্ষণ এটা নেই, ওটা হয়নি, অমুকটা হলে আরও ভালো হত, এই সমস্ত কথা বার্তা মাথার মধ্যে এমন ভাবে চলতে থাকে যে মাঝে মাঝে ভুলেই যাই কী নিয়ে ঠিক এত অসন্তোষ আমার মধ্যে। এখন ব্যর্থতার গল্পগুলো একজায়গায় লিখে রাখলে মনে থাকবে অন্তত।
বাঙালি হয়ে জন্মেও ছোটো বেলা থেকে "বাই ডিফল্ট" নাচ গান শেখা হয়নি। অল্প বিস্তর ছবিটাই শুধু আঁকা হত, তাও নিতান্তই নিজের খেয়াল খুশিতে। শিখছি বলতে শুধু মার্শাল আর্ট। কিন্তু স্কুলের স্টুডেন্ট ফেস্টে স্টেজে উঠে নাচ - গান না করেে, কবিতা না বলে, শুধু হাত পা ছুড়ে তো আর ক্যারাটে দেখানো যায় না। তাই স্টেজ আমার কাছে বরাবরই বাঁকা উঠোন ছাড়া আর বেশি কিছু নয়। একে ইন্ট্রোভার্ট মানুষ, তায় আবার এই সমস্ত চারুকলায় বিরাট অপারদর্শী, ব্যর্থ হওয়ার জন্য একেবারে deadly combo। ছোটবেলার প্রথম ব্যর্থ হওয়ার অনুভূতি পেতাম ওই স্টুডেন্ট ফেস্টের সময়টা। তবে তার আয়ু বছরের ওই তিন চার দিনের বেশি থাকতো না।
এরপর একটু সিরিয়াস ব্যর্থতার সাথে সাক্ষাৎ হল উচ্চমাধ্যমিকের পর। মেডিক্যালে চান্স পেলাম না (ভীষন কমন ব্যর্থতা, কোনো অভিনবত্ব নেই)। যাই হোক প্রেসিডেন্সি কলেজে প্রাণিবিদ্যা নিয়ে স্নাতক স্তরে ভর্তি হওয়ার পর বুঝলাম এই ব্যর্থতাটা ভাগ্যিস এসেছিল, না হলে মলিকিউলার বায়োলজী আর জেনেটিক্সের প্রতি প্রেমে পড়ার অনুভূতিটা পেতাম না। (এই প্রথম মনে হয়েছিল, ভগবান যা করেন ভালোর জন্যই করেন)। জীবনের কিছু অসাধারণ মুহূর্তের ভাগীদার হতে পারতাম না যদি না ওই কলেজে, ওই বিষয়, ওই সমস্ত বন্ধুদের সাথে পড়তাম।
আর একটু বড় হয়ে গেলাম। বিএসসি, এমএসসি করে পিএইচডির জন্য শহর ছেড়ে বাইরে চলে গেলাম। ব্যর্থতা এবার একটু নড়ে চড়ে বসল। কাছের বন্ধুগুলো ধীরে ধীরে দূরে চলে যেতে শুরু করল, সাত বছরের একটি সম্পর্ক আর সম্পর্কে থাকা মানুষটির অকাল মৃত্যু দেখলাম চোখের সামনে। নিজের মনে অবসাদকে একটা পাকাপাকি জায়গা দিয়ে দিলাম। Work/life ব্যালেন্স করতে করতে চোখের সামনে তখন দেখতে পাচ্ছি কী ভাবে ব্যর্থতা নিজের কোর্টে বল নিয়ে এক গোল দু গোল করে জিতে যাচ্ছে। ম্যাচ তখন পুরোপুরি আমার হাতের বাইরে। এদিকে "ভগবান যা করেন ভালোর জন্য করেন" এই থিওরির validityও শেষের মুখে। তবুও এগিয়ে যাচ্ছি। এগোতে তো হবেই। ধীরে ধীরে সময় আমাকে কিছুটা হলেও ব্যর্থতা থেকে টেনে তুললো। হবে না হবে না করেও পিএইচডিটা শেষ করলাম। ব্যর্থতা একটু পিছিয়ে পড়েছে তখন।
এবার শুরু হল পোস্ট ডক করার প্রস্তুতি। প্রসঙ্গত বলে রাখি, পিএইচডির ওই বিষাক্ত সময়টাতে গোবরে পদ্মফুল ফোঁটার মত ঘটনাচক্রে কিছু ভালো পেপার পাবলিশ করেছিলাম। তার সুবাদে ভারতের মধ্যেই বেশ কিছু ভালো প্রফেসরের কাছে এপ্লাই করলাম। কিছুটা হলেও কনফিডেন্স ফিরে এসেছিল মনের মধ্যে। কিন্তু শুরু হল অন্য সমস্যা। আমার সমসাময়িক পিএইচডি করা বন্ধু বান্ধব থেকে শুরু করে ফ্যাকাল্টি, প্রফেসর সকলে আমাকে বোঝাতে শুরু করল আমার বিদেশেই যাওয়া উচিত, এই দেশে পোস্ট ডক করে কোনো ভবিষ্যত নেই। এইরকম সিভি নিয়ে নাকি কেউ এই দেশে থাকে না। হয়তো সত্যিই থাকে না। হয়তো সত্যি কোনো ভবিষ্যত নেই। হয়তো বা কোনোদিন চাকরি পাব না। না পেলে সেই ব্যর্থতার গল্প আবার আপনাদের অন্য একদিন শোনাতে আসবো। কিন্তু আমার যে তখন কেরিয়ারের থেকে বেশি নিজের ইচ্ছেকে প্রাধান্য দিতে মন চেয়েছিল। তাই মন আর মাথার ক্রমাগত সংঘর্ষ নিয়েও বেশ কিছু জায়গায় অ্যাপ্লিকেশন পাঠিয়ে দিলাম। অবাক হওয়ার আরও কিছু বাকি ছিল। একাধিক সায়েন্টিস আমাকে ব্যাক্তিগত ভাবে ফোন করে জানালেন যে আমাকে তাঁরা নিতে পারবেন না, কারণ তাতে নাকি আমার প্রতি ' অবিচার ' করা হবে। যে কটা ইন্টারভিউ দিয়েছিলাম তাতে আমাকে প্রশ্ন করে করে জেরবার করে দেওয়া হল যে আমি কেন বাইরে যেতে চাইছি না। আমি বুঝে উঠতে পারছিলাম না যে কী বলা উচিত? আমি কি বলবো যে আমার ভালো লাগছে না তাই বাইরে যাবো না, জাস্ট ভালো লাগছে না? স্বাভাবিক ভাবে যে কেউ বিশ্বাস করবে না এ কথা। তাই বাধ্য হয়েই বলতে হত ফ্যামিলি প্রবলেম। এটা কে কি ব্যর্থতা বলা যায় নাকি সাফল্যেরও অত্যাচার হয়? যাই হোক সবশেষে নিজের পছন্দের জায়গায় পোস্ট ডক করার একটা সুযোগ পেয়ে ব্যর্থতার সাথে আপাতত ১-০ গোলে জিতে আছি।
কিন্তু খেলা তো শেষ নয়। তৃনমূল বিজেপি দ্বন্দ্ব মিটে গেলেও আমার আর ব্যর্থতার এই খেলা তো আজীবন চলবে। কখনও ও জিতবে তো কখনও আমি। এই খেলাটা না থাকলেই হয়তো জীবনে আর মজা থাকবে না, উত্তেজনাও থাকবে না। তাই, "খেলা হবে", খেলা হোক, পাওয়া না - পাওয়ার হিসেব চলতে থাকুক আজীবন। কিন্তু খেলার মাঠ ছেড়ে চলে যেতে আমি আপাতত রাজি নেই। বরং দাড়িপাল্লার এই ওঠা নামাটাকেই উপভোগ করে চলেছি প্রতিনিয়ত। শেষ পর্যন্ত, ব্যর্থতা তার ঘোড়ার আড়াই চালে কিস্তিমাত করে না কি আমিই ওস্তাদের মার দিয়ে শেষ রাতে ট্রফিটা জিতে নিই, এখন এটাই শুধু দেখার।


"Sweta viral zoom call" এর মত এতবড় দুর্ঘটনা না হলেও, আগের সপ্তাহেই এই রকম অন্যমনস্কতার ফলস্বরুপ আমাকে যথেষ্ট বিব্রত হতে হয়েছে।
করোনর দৌলতে আমাদের ইনস্টিটিউটের পিএইচডির কোর্স ওয়ার্কের ক্লাসগুলো এখনও অনলাইনে হয়। গত সপ্তাহে এমনই একটি অনলাইনে ক্লাস করছিল আমাদের ল্যাবের এক জুনিয়র পিএইচডি স্কলার। সেদিন আবার শুধু ক্লাসই নয়, জুনিয়রদের কোনো একটা পরীক্ষা চলছিল যার জন্য ওদেরকে অনলাইন প্রেজেন্টেশনও দিতে হচ্ছিল। দুপুরবেলা লাঞ্চের পর ল্যাবে আমার সেরকম কাজ ছিল না। পেপার পড়তে বসলে নিশ্চিত ঘুম পেয়ে যাবে, এছাড়া অনেকদিন কোনো সেমিনারেও যাওয়া হচ্ছে না, এই সব সাত পাঁচ ভেবে জুনিয়র ছেলেটার পাশে গিয়ে প্রেজেন্টেশন শুনতে বসে গেলাম। একটা গোটা প্রেজেন্টেশন শেষ হলো, বেশ মন দিয়ে শুনলামও। মনে বেশ কিছু প্রশ্ন জাগলো, কিন্তু যেহেতু আমি অফিসিয়ালি ওই পরীক্ষায় থাকতে পারি না তাই চুপচাপ শুনতে থাকলাম। একটার পর একটা প্রেজেন্টেশন হতে লাগল। আমিও শুনছিলাম বেশ। কিন্তু সব থেকে বিরক্তিকর লাগছিল কারও মনে কোনো প্রশ্ন নেই, প্রেজেন্টেশনগুলোর শেষে কোনো সায়েন্টিফিক ডিসকাশন নেই, এ আবার কী রকম সেমিনার। আমি আর থাকতে না পেরে জুনিয়র ছেলেটিকে জিজ্ঞেস করেই ফেললাম কারও মনে কোনো প্রশ্ন নেই কেনো। ও বললো "ঠিক বলেছ দিদি, আমিও ভাবছি এই কথা। কিন্তু আমি নিজেই নিজের প্রেজেন্টেশন নিয়ে নার্ভাস আছি তাই কিছু মাথায় ঢুকছে না।" এই নিয়ে বেশ কিছুক্ষন হাসাহাসি করলাম। শেষে আমি আমার ভীষণ সুচিন্তিত মতামত রাখলাম "আসলে জানিস তো, লাঞ্চের পর ফ্যাকাল্টিরা সব ঘুমিয়ে পরেছে, কেউ কিছু শুনছে না তো ডিসকাশন আর কী হবে।" পরের তিন থেকে চার সেকেন্ডের মধ্যে জুনিয়র ছেলেটির wtsapp এ একটা মেসেজ এলো
"Kaizer, please mute your microphone".
এর পরের আমার আর ওর ক্রিয়া প্রতিক্রিয়া ঠিক কী ছিল তা আর বলে অযথা সময় নষ্ট করছি না। তবে সৌভাগ্যের কথা এই যে zoom call এর লগিন হয়েছিল জুনিয়র ছেলেটির একাউন্ট থেকে (কী স্বার্থপরের মত কথা ভাবুন একবার🤪) ; আর দুর্ভাগ্যের কথা?? পুরো কথোপকথনটি হয়েছিল বাংলায় আর প্যানেলে ৫০% এর বেশি ফ্যাকাল্টি ছিলেন বাঙালি।


প্রথমেই এই ইচ্ছের জন্য আপনাকে সাধুবাদ জানাতে চাই। নিজেকে নিজের কমফোর্ট জোন থেকে স্বেচ্ছায় দূরে সরিয়ে রাখার জন্য কিন্তু বেশ কিছুটা সাহসের বেশ প্রয়োজন। তবে খানিকটা আশা আর বিশ্বাসে ভর করে এই কমফোর্ট জোনটা ছেড়ে একবার বেরিয়ে আসতে পারলেই, আপনি যে সেই বহু প্রতীক্ষিত ম্যাজিকের সন্ধান পাবেন এ ব্যাপারেও আমি শতভাগ নিশ্চিত।
প্রথমে নিজের কমফোর্ট জোনটা খুঁজে বের করুন। হতে পারে সেটা বাড়ির চার দেওয়াল অথবা নিজের শহর, হতে পারে নিজের বন্ধুবান্ধব অথবা নিজের ভাষা। সুযোগ থাকলে নিজের বাড়ি, নিজের শহর ছেড়ে অন্য কোথাও পড়াশোনা অথবা কাজের সন্ধানে যান। যেখানে প্রতিটা কাজ আপনাকে নিজেকে করতে হবে, নিজের দায়িত্ব নিজেকে নিতে হবে। যেখানে আপনার সকালগুলো মা বাবার অথবা কাছের মানুষের নিশ্চিত নিরাপত্তার ঘেরাটোপে আবদ্ধ থাকবে না। নতুন ভাষা শিখুন, নতুন সংস্কৃতির মানুষের সঙ্গে মিশুন। জাতি, ধর্ম, লিঙ্গ, বয়স এবং আর্থ সামাজিক প্রেক্ষাপটের তোয়াক্কা না করে সকলের সাথে মেশার চেষ্টা করুন। আর্থিক ভাবে স্বাবলম্বী হওয়ার চেষ্টা করুন এবং সম্ভব হলে অবশ্যই দেশে হোক বা বিদেশে solo trip করুন। জীবনের প্রতি দৃষ্টিভঙ্গিটাই আপনার পাল্টে যাবেন। অবশ্যই এই কাজটা একদিনে সম্ভব নয়। কিন্তু ধীরে ধীরে হলেও এগিয়ে যান। একদিন হটাত করেই বুঝতে পারবেন যে সত্যিই life begins at the end of your comfort zone।


শিল্প, সাহিত্য, চলচ্চিত্র হোক অথবা বিজ্ঞান; পৃথিবীর বিভিন্ন ক্ষেত্রে নারীদের আজ যতই অগ্রগতি হোক না কেন, কোথাও একটা গিয়ে তারা প্রচারের আলোয় আসতে পারে না। বিজ্ঞান বা গবেষণাও এক্ষেত্রে ব্যতিক্রম নয়।
নিন্দুকেরা বলেন, আমরা নাকি ইতিহাস আকঁড়ে ধরে বসে থাকি। আমাদের প্রজন্মের গর্ব করার মত কোনো বিষয়ই নাকি নেই। এই ধারণাকে সমূলে উৎপাটন করার উদ্দেশ্যে আজ সমগ্র পৃথিবী জুড়ে এমনই কিছু নারীদের কথা উপস্থাপনা করব যারা আজকের দিনেও বিজ্ঞান সাধনায় অনবরত মিরাক্যাল রচনা করে চলেছে।
Cynthia Kenyon:
কখনও কি মনে হয়েছে যে এই জীবন অমর হলে কেমন হতো? Cynthia Kenyon এমনই এক বিজ্ঞানী যিনি বাস্তবে অমরত্ব লাভ না করলেও এই অমরত্বের চাবিকাঠির সন্ধান পেয়েছেন। তিনি ইঁদুর এবং সি এলিগ্যানস নামক এক প্রকার প্রাণীর ওপর বিভিন্ন পরীক্ষা নিরীক্ষার মাধ্যমে দেখেছেন কীভাবে daf2 নামে একটি জিনের সামান্য কিছু মিউটেশন ঘটালে তাদের আয়ুষ্কাল বেড়ে যায় বেশ কয়েক বছর। শুধু তাই নয়, এই জিনের তারতম্যের ফলে বার্ধ্যকের সাথে সাথে ক্যানার, আলঝেইমার অথবা দুরারোগ্য বা বয়সজনিত রোগের প্রকোপ কমে যায় অনেকখানি। ফলে সুস্থ সবল ভাবে বেঁচে থাকার সম্ভাবনাও হয়ে ওঠে প্রবল। বর্তমানে এই বিজ্ঞানীর লক্ষ্য কীভাবে মানুষের আয়ু ১০০ বছরেরও বেশি করা যেতে পারে। গত আড়াই দশক ধরে এই মহিলা বিজ্ঞানী বিজ্ঞানে যে অপরিসীম অবদান রেখে চলেছেন তা হয়তো বিশ্বের দরবারে আজও বহু মানুষের অজানা।
Jeniffer Daudna
নোবেল পুরস্কার পাওয়ার দৌলতে এই মহিলা বিজ্ঞানীর সাথে পৃথিবী আজ কম বেশি পরিচিত। CRISPR-Cas9 নামে প্রাণীদেহের জিন এডিট করার অভিনব এক পদ্ধতি আবিষ্কার করে তিনি ইতিমধ্যেই পৃথিবীকে তাক লাগিয়ে দিয়েছেন। এই পদ্ধতি সঠিক ভাবে ব্যবহার করা হলে অদূর ভবিষ্যতে ক্যানসারের মত কঠিন রোগকেও সহজে আয়ত্ত্বে আনা সম্ভব হবে। [1]
নিনা ট্যান্ডন
নিনা ট্যান্ডন একজন বায়ো মেডিক্যাল ইঞ্জিনিয়ার এবং একই সাথে epibone নামক একটি সংস্থার CEO। এই সংস্থার প্রধান কাজ হল কৃত্রিম ভাবে গবেষণাগারে প্রাণীদেহের হাড় তৈরি করা যাতে কারও হাড়ের সমস্যা বা জন্মগত ত্রুটি থাকলে তা প্রতিস্থাপন করা যায়। মানুষের শরীরের ইমিউনিটির সাথে ভারসাম্য রক্ষা করে এই কৃত্রিম হাড় সহজেই খাপ খাইয়ে নিতে পারে। বর্তমানে নিনা ট্যান্ডন একই ভাবে কৃত্রিম হৃদপিন্ড তৈরি করতে সক্ষম হয়েছেন।
সুনেত্রা গুপ্তা
ভারতীয় বংশোদ্ভূত এই বিজ্ঞানী শুধুমাত্র যে ইউনিভার্সিটি অফ অক্সফোর্ডের অধ্যাপিকা তাই নন, একাধারে তিনি বৈজ্ঞানিক অন্যদিকে সাহিত্যিক এবং কবি। তিনি তার বিজ্ঞান বিষয়ক গবেষণা যেমন সাইন্সের মত জার্নালে প্রকাশ করেছেন তেমনই তাঁর লেখা উপন্যাস "so good in black" সাউথ এসিয়ান লিটারেচার হিসাবে শ্রেষ্ঠত্বের সম্মান পেয়েছে। মূলত HIV, ম্যালেরিয়া, ব্যাকটেরিয়াল মেনিনজাইটিস বা ইনফলুয়েঞ্জার মত বিভিন্ন সংক্রামক ব্যাধি নিয়ে তিনি গবেষণা করেন। কোভিড ১৯ সংক্রমণ যখন তুঙ্গে সেই সময় সরকারের সমালোচনায় বার বার এই বিজ্ঞানীর নাম উঠে এসেছে[2]
ফুটনোটগুলি
[1] জিন কাঁচি কী? এ শ্রীময়ী চক্রবর্তী (Sreemoyee Chakraborti) এর উত্তর
[2] 4 Female Scientists Today Who Are Changing The World


আমার মতে, নারীদের প্রতি বিদ্যমান বৈষম্যগুলো বিভিন্ন আর্থ সামাজিক প্রেক্ষাপট অনুযায়ী পরিবর্তিত হতে থাকে। অর্থাৎ, সমাজের যাবতীয় সুযোগ সুবিধা পাওয়া আমার মত কোনো মেয়ে যখন দেখে তার ছেলে বন্ধুরা অনেক রাত পর্যন্ত বাড়ির বাইরে সময় কাটাতে পারছে তখন তার মনে হয় এটাই হয়তো নারীদের প্রতি অদৃশ্য এক বৈষম্য। ঠিক সেই মুহূর্তে পুরুলিয়ার এক প্রত্যন্ত গ্রামে পরিবারের প্রতিটি মানুষের বিরুদ্ধে গিয়ে এক কিশোরী মেয়ে পড়াশোনা শিখে নিজের পায়ে দাঁড়ানোর আপ্রাণ চেষ্টা করে চলেছে; তার কাছে এটাই জেন্ডার ডিসক্রিমিনেশন। আবার কোথাওবা হয়তো, এই সব শব্দের অর্থ বুঝে ওঠার আগেই কন্যা সন্তান হওয়ার অপরাধে একটি শিশুকে জন্মলগ্নে মৃত্যুর কোলে ঢলে পড়তে হয়েছে।
পরিবার এবং সমাজে নারীদর প্রতি অদৃশ্য বৈষম্য দূরীকরণ করার আগে আমার মনে হয় যে কোনো লিঙ্গের প্রতি বিদ্যমান বৈষম্যগুলোকে দূর করা প্রয়োজন, হতে পারে সে নারী, হতে পারে সে পুরুষ অথবা তৃতীয় লিঙ্গ। অর্থাৎ আজ কোনো মেয়েকে ধর্ষণ বা শ্লীলতাহানি করা হলে তার বিরুদ্ধেও যেমন কঠোর আইন থাকা প্রয়োজন, তেমনই মাতৃভূমি লোকালে ভুল বশত একটি ছেলে উঠে পড়লে তার প্রতি যে অভব্য আচরণ করা হয় তারও তীব্র প্রতিবাদ প্রয়োজন। আজ সমাজে নারীদের প্রতি বৈষম্য দূর করার জন্য সবার আগে এই ব্যাপারে নিশ্চিত হওয়া প্রয়োজন যে একটি নির্দিষ্ট লিঙ্গের মানুষের বৈষম্য দূর করতে গিয়ে অন্য লিঙ্গের মানুষের প্রতি যেন অবিচার করা না হয়। কারণ, অহেতুক পেশী শক্তির আস্ফালন দেখিয়ে হোক বা আইনের অপব্যবহারেই হোক একটি বিশেষ শ্রেণীর মানুষকে জোর করে নিচে নামিয়ে এবং অন্য একটি শ্রেণীর অকারণ আপলিফটমেন্ট ঘটিয়ে, আর যাই হোক, এই সমাজের কোনো রকম বৈষম্য দূর করা যায় না, হতে পারে তা ধর্ম ভিত্তিক অথবা লিঙ্গ ভিত্তিক।
কিন্তু একথা অস্বীকার করা যায় না যে, আজ সমাজ সভ্যতার যতই অগ্রগতি ঘটুক না কেন, নারী পুরুষ সবাই সমান অধিকার করে লাফালাফি করি না কেন, বাস্তবে নারীদের প্রতি বৈষম্য যথেষ্ট ভাবে উপস্থিত এবং শহরে তা অদৃশ্য হলেও একটু গ্রামের দিকে গেলেই বোঝা যায় তা কতটা প্রকট ভাবে বর্তমান।
একটি শিশুর মধ্যে জেন্ডার ডিসক্রিমিনেশন বা বলা ভালো জেন্ডার স্টেরেওটাইপের বীজ সেই ছোটো বেলা থেকে বপন করে দেওয়া হয়। এবং এর জন্য আমাদের এই সমাজ, বাবা মা এবং স্কুল প্রত্যেকেই সমান ভাবে দায়ী। ছোটবেলা থেকে একটি বাচ্চা মেয়েকে শেখানো হয় যে সে তার দাদার মতো বাইরে ক্রিকেট, ফুটবল খেলতে যেতে পারবে না, তাকে ঘরের মধ্যে পুতুল, রান্না বাটি নিয়েই খেলতে হবে। একটু বড় হলে তাকে শেখানো হবে রাত অবধি সে বাইরে থাকতে পারবে না, নিজের ইচ্ছে মত জামাকাপড় পরতে পারবে না। অর্থাৎ নিজের বাড়ির মেয়েটা অসংখ্য 'না' এর বেড়াজালে আবদ্ধ হয়ে যখন হাসপাশ করছে, তখন একবারও লক্ষ্য করা হল না যে বাড়ির ছেলেটা একটা মেয়েকে তার নূন্যতম সম্মানটুকু দিতে শিখল না। তাই, আমার মতে এই বৈষম্য দূরীকরণ করার প্রথম পদক্ষেপ হল নিজের সন্তানকে সুশিক্ষা দেওয়া। তাকে বোঝাতে হবে যে তুমি মেয়ে হয়েও ক্রিকেট, ফুটবল অথবা গাড়ি নিয়ে খেলতে পারবে। আবার, তুমি ছেলে হয়েও ইচ্ছে হলে পুতুল অথবা রান্না বাটি নিয়ে খেলতেই পারো, এতে লজ্জার কিছু নেই। ছেলে অথবা মেয়ে বলে নয়, একটি মানুষকে তার প্রাপ্য সম্মান দিতে শেখালে নারীদের প্রতি বৈষম্যের সিংহভাগই গোড়ায় বিনাশ হয়ে যাবে।
একটি বাচ্চা যখন বড় হয় ধীরে ধীরে, নিজের চোখের সামনেই সে দেখে যে এই সমাজে নারীদেরকে কোথাও একটা গিয়ে বার বার objectification করা হচ্ছে, কমোডিটি প্রতিপন্ন করা হচ্ছে, হতে পারে তা রূপকথার গল্প অথবা টেলিভিশনের বিজ্ঞাপন, আবার কখনো কখনো নিজের কাছের মানুষের করা কটূক্তি। মেয়ে মানেই ফর্সা, সুন্দর, নিখুঁত রূপের অধিকারিণী। সেখানে কালো, মোটা মেয়ে মানেই রূপকথার গল্পের শুয়োরানি অথবা সিরিয়ালের বিয়ে না হওয়া হতভাগা, দুঃখী মেয়ে। অর্থাৎ বাহ্যিক এই সৌন্দর্যের show off করতে করতে আমরা নিজেরাই নিজেদের আত্মসম্মান, নিজেদের প্রতিভা, শিক্ষা সবকিছু বিসর্জন দিয়ে বসে আছি। যেখানে একটা মেয়েই আরেকটা মেয়েকে সম্মান করতে পারছে না, প্রতিমুহূর্তে তার বাহ্যিক রূপ নিয়ে অপমান করছে সেখানে এই সমাজ থেকে নারীদের প্রতি বৈষম্য দূর হয়ে যাবে এই আশা করাও ভুল।
নারীদের প্রতি বৈষম্য দূরীকরণের আরও একটি গুরুত্বপূর্ণ পদক্ষেপ হল, নিজের বাচ্চাকে প্রতিবাদ করতে শেখানো। তাকে বোঝাতে হবে, যে কোনো লিঙ্গের প্রতি যদি বৈষম্যমূলক আচরণ করা হয় তা অন্যায় এবং নিজের অধিকার এবং সামর্থ্য অনুযায়ী প্রতিবাদ করা উচিত। হতে পারে সেটা নিজের বাড়িতে, হতে পারে স্কুলে, কলেজে অথবা কাজের ক্ষেত্রে। ছেলে হোক অথবা মেয়ে, তাদের সাথে যে কেউ অভব্য আচরণ করলে তা লুকিয়ে না রেখে বাড়ির সকলের সাথে, নিজের কাছের বন্ধু, আত্মীয় পরিজন কে জানানো একান্ত প্রয়োজনীয়। সমাজ কী বলবে বা লোকে কী ভাববে এই ভেবে কোনো অন্যায় কে আড়াল করলে তা আসলে আরও দশটা অন্যায় করারই ইন্ধন যোগাবে।
নারী পুরুষ এই বৈষম্যের আসল সূত্রপাত হয় নিজেদের বাড়ি থেকে। একটি বাচ্চা যদি ছোট থেকে ডোমেস্টিক ভায়লেন্স দেখে বড় হয়, সে যদি দেখে তার পরিবারে তার মায়ের কথার কোনো গুরুত্ব নেই, প্রতিনিয়ত তার মা কে অপমানিত হতে হচ্ছে তাহলে তার এই অভিজ্ঞতাই সে এই সমাজকে ফিরিয়ে দেবে। তাই, আমরা এই সমাজ থেকে যা পেতে চাই, যে আদর্শ পরিবেশ আমরা প্রত্যক্ষ করতে চাই তা আগে নিজের সন্তানকে দিন, বর্তমান প্রজন্মকে সেখান। তারাই দায়িত্ত্ব নিয়ে আপনার শিক্ষা এই সমাজে ছড়িয়ে দেবে। আপনার শিক্ষাই ভবিষ্যতে প্রতিফলিত হবে এই সমাজে। তাই, ঘরে নিজের স্ত্রীকে যোগ্য সম্মান না দিয়ে বাইরে এসে নারী বৈষম্য নিয়ে যতই মাতামাতি করুন না কেন, নিজের আচরণই ব্যুমেরাং হয়ে আপনার কাছে ফিরে আসবে।
আসলে, নারীদের প্রতি বৈষম্য দূরীকরণের ক্ষেত্রে এই সমাজে প্রতিটা নারীর যেমন ভূমিকা আছে, তেমনই প্রতিটা ছেলেরও সমান ভূমিকা আছে। "মেয়েরা মেয়েদের সব থেকে বড় শত্রু" এই সত্যটাও যেমন আজ ভাঙ্গার প্রয়োজন আছে, তেমনই প্রয়োজন আছে এই বৈষম্য দূর করার জন্য প্রতিটা ছেলের এগিয়ে আসার। একটি মেয়ে ছাড়া যেমন সমাজ চলবে না, তেমনই একটি মেয়ে তার জীবনে তার বাবা, দাদা, বন্ধু অথবা তার স্বামীকে ছাড়া এক পাও এগোতে পারবে না। একজন আরেকজনের জন্য যে ঠিক কতটা পরিপূরক তা উপলব্ধি করতে পারলে হয়তো অদূর ভবিষ্যতে বাসে আলাদা করে লেডিজ সিটের প্রয়োজন হবে না, ঘরের মেয়ে রাত করে বাড়ি ফিরলে বাবা মার মুখে দুশ্চিন্তার ভাঁজ পড়বে না, হয়তো বা সেইদিন একটি ছেলে চাকরি না করলেও মনের আনন্দে কোনো সংকোচ ছাড়াই বলতে পারবে "আমি পড়াশোনা করি আর আমার বউ চাকরি করে।" এই দিনটা এলে সত্যিই হয়তো নতুন করে সিউডো ফেমিনিস্টদের দরকার পড়বে না, মানবধিকার প্রতিষ্ঠাই তখন হয়ে উঠবে লক্ষ্য।


কিছু আনন্দের অনুভূতি লিখে বা বলে বোঝানো হয়তো সম্ভব না। ছোটবেলা থেকেই হটাত বৃষ্টি এলে আমার অদ্ভুত একটা আনন্দ হয়। যেদিন পিএইচডি ডিগ্রিটা পেলাম সেদিনও সেই একইরকম আনন্দ হয়েছিল। অথবা আমার খুব ছোটো ছোটো অ্যাচিভমেন্টগুলোতে মা বাবা কে যখন খুব আনন্দ পেতে দেখি তখনও সেই আনন্দটা ফিরে ফিরে আসে। আজকের অনুভূতির সাথে এই ঘটনাগুলোর যদিও কোনোভাবে তুলনা করা যায় না, তবুও আনন্দের মুহূর্তগুলো কোথাও একটা গিয়ে যেন সব এক হয়ে যায়। এই আনন্দটা একদম নিজের, একদম ব্যক্তিগত। যেখানে অন্যকে খুশি করার যেন কোনো তাগিদ নেই।
আমি বরাবরই নিজের আনন্দ বা দুঃখগুলোকে এক অজ্ঞাত কারণে আড়াল করে রাখি। তাই কোরা বাংলার শীর্ষ লেখিকা হওয়ার এই আনন্দও মা বাবা আর দাদা ছাড়া কাউকে বলে উঠতে পারিনি। কিন্তু তাতে যে আমার আনন্দে বিন্দুমাত্র ঘাটতি পরেছে তা একদমই নয়। বরং এই আনন্দের অনুভূতিকে স্বল্প পরিসরের মধ্যে আটকে রেখেই তা আমি তারিয়ে তারিয়ে উপভোগ করে চলেছি প্রতি মুহূর্তে।
যে কোনো রকম স্বীকৃতি সবার কাছেই আনন্দের। আমিও এর ব্যতিক্রম নই। ছোটবেলা থেকে পড়াশোনা করার পিছনে কোথাও একটা মনে মনে আশা থাকত ভালো রেজাল্ট করার। পিএইচডিতে এসেও দিন রাত কাজ করার পিছনে অবচেতন মনে কাজ করত একটা ভালো পেপার পাবলিশ করার। কিন্তু কোরা আমার জীবনে এমন এক চিলেকোঠা যেখানে এক্সপেক্টেশনের চাপে ভালোলাগা গুলো মরে যায় না। যেখানে আমি আমার অন্তর্মুখীতা নিয়েও জীবনের প্রতিটি মুহূর্ত উদযাপন করতে পারি। আজ ভালো লাগে ভাবতে যে এখানে আমাকে কেউ judge করতে চায় না, ভালো লাগে ভাবতে যে ছোট ছোট সুখ দুঃখের ভাগীদার এখানে কিছু অচেনা অদেখা মানুষ, যাদের ঋণ এ জীবনে আমি শোধ করতে পারবোনা, হয়তো বা চাইও না। তাই আজ এই স্বীকৃতি পেয়ে যতটা না আনন্দ হচ্ছে, তার থেকে কোরাতে প্রতিদিনের অভিজ্ঞতার যে ক্রনিক ভালো লাগার অনুভূতি তা কিছুটা হলেও বেশি মনে হয়।
আমি আজও মনে করতে পারি, করোনা মহামারীর প্রভাবে যখন লক ডাউন চলছিল তখন Partha জেঠু খুব আন্তরিকতার সাথে আমার খোঁজ নিয়েছিলেন। আজও এই স্বীকৃতির পর আমি যতটা না আনন্দিত তার থেকে অনেক বেশি আনন্দ প্রকাশ করেছেন পারমিতা দি। আমার প্রতিটি প্রশ্নের উত্তরে পুজন এর মত বহু মানুষ নিঃশব্দে ক্রমাগত অনুপ্রেরণা জুগিয়ে চলেছেন। প্রতিদিনের এই ছোট ছোট অনুভূতিগুলো সত্যি আমার কাছে ভীষণ দামী। তাই শীর্ষ লেখিকা তকমাটি আমার প্রাপ্তির ভাঁড়ার যতই ভরিয়ে তুলুক না কেন, কোরার এই সমস্ত মানুষের আন্তরিকতার সাথে তা নিঃসন্দেহে পাল্লা দিতে পারবে না।
মৃণাল দি কে অসংখ্য ধন্যবাদ জানাই। এই ধন্যবাদ শুধুমাত্র আজকের এই স্বীকৃতির জন্যই নয়, বরং এত সুন্দর একটা প্লাটফর্ম দেওয়ার জন্য যেখানে প্রতিটি মানুষ নিজেকে খুঁজে পায়, যেখানে অপরিচিত মানুষের মধ্যেও এক আত্মীয়তার বন্ধন গড়ে ওঠে। আর এই পরিবারের একজন সদস্য হতে পেরেই আমি ধন্য, সেখানে আজকের এই স্বীকৃতি তো পরে পাওয়া চোদ্দ আনা। তাই শীর্ষ লেখিকা হওয়াতে আমি যতটা না আনন্দিত, তার থেকে অনেক অনেক বেশি কৃতজ্ঞ আপনাদের সকলের কাছে।


এ কথা বলা যায় না যে চোখ খোলা রেখে হাঁচি দেওয়া অসম্ভব। চোখ খোলা রেখেও হাঁচি দেওয়া যায় তবে তা অত্যন্ত কঠিন। এই প্রসঙ্গে আর একটা বলি, ছোটবেলায় অনেককে বলতে শুনেছি যে চোখ খুলে হাঁচি দিলে নাকি চোখ বেরিয়ে আসবে। বলাই বাহুল্য এটি সম্পূর্ণ অবৈজ্ঞানিক একটি কথা এবং আজ পর্যন্ত এর স্বপক্ষে কোনো যুক্তি খুঁজে পাওয়া যায়নি।
হাঁচি আমাদের শরীরের একটি autonomic reflex action বা প্রতিবর্ত ক্রিয়া। চোখে আলো পড়লে যেমন চোখ কুঁচকে যায় অথবা গরমে হাত পড়লে যেমন আমরা সাথে সাথে হাত সরিয়ে নিই, ঠিক তেমনই হাঁচি দেওয়ার সময় চোখ বন্ধ হয়ে যায়।
কোনো ফরেন পার্টিকেল, ধুলো, বালি, ফুলের রেণু বা বাইরে থেকে অন্য যে কোনো ক্ষুদ্র কণা নাকের মাধ্যমে শরীরে প্রবেশ করলেই আমরা হাঁচির মাধ্যমে বাইরে বের করে দেওয়ার চেষ্টা করি। এছাড়াও বিভিন্ন অ্যালার্জি বা রান্না ঘরে থাকা বিভিন্ন মশলা নাকে প্রবেশ করলেও হাঁচি হতে পারে। অর্থাৎ হাঁচির মাধ্যমে শুধু বায়ুই নয়, আমরা এই সমস্ত ছোটো ছোটো ধূলিকণাগুলিকেও শরীরের বাইরে বের করে দিই। আমাদের ব্রেইন স্টেমের যে অংশটি হাঁচির জন্য দায়ী সেই স্নিজিং সেন্টারটি হাঁচার অনুভূতি সৃষ্টি করার সাথে সাথে muscle contraction বা পেশী সংকোচন ঘটিয়ে থাকে। এর ফলে খাদ্যনালী বা esophagus এবং স্ফিংটারের সাথে চোখ বা eyelid এর পেশীও সংকুচিত হয়ে যায়। তাই হাঁচি হলে শুধুমাত্র চোখ যে বন্ধ হয়ে যায় তাই নয়, অশ্রু গ্রন্থির পেশী সংকুচিত হওয়ার কারণে অনেক সময় চোখ দিয়ে জল বেরিয়ে আসে।
কিন্তু ঠিক কী কারণে আমাদের শরীরে এই অভিনব রিফ্লেক্সের জন্ম তার স্বপক্ষে নিশ্চিতভাবে এখনও পর্যন্ত কোনো যুক্তি দেওয়া যায় না। সম্ভাব্য যে কারণটা উঠে আসে তা হল প্রতিরক্ষা। হাঁচি দেওয়ার সময়, আমাদের শরীরের ভিতরের বায়ু প্রায় ১০ কিলোমিটার প্রতি ঘণ্টায়, এমনকি ১০০ কিলোমিটার প্রতি ঘণ্টা গতিবেগে বেরিয়ে আসে। এই সময় অ্যালার্জেন অথবা অন্যান্য যে সমস্ত পার্টিকেল বাইরে আসে তা যাতে পুনরায় চোখের ভিতর প্রবেশ করে ইনফেকশন ঘটাতে না পারে তার জন্যই এই অন্যান্য প্রতিরক্ষা ব্যবস্থার জন্ম।
এই উত্তরের শুরুতেই বলেছি যে চোখ খুলে হাঁচি দেওয়ার সাথে চোখ বেরিয়ে আসার কোনো সম্পর্ক নেই। ১৮৮২ সালে নিউ ইয়র্ক টাইমস্ এর একটি আর্টিকেল থেকে প্রথম এমন এক মহিলার কথা জানা যায় যাঁর ক্রমাগত হাঁচির ফলে চোখ বা আই বল স্থানচ্যুত হয়ে পড়ে (ডাক্তারি পরিভাষায় যাকে বলা হয় subluxation) এবং এর পর থেকেই এই বিতর্কের সূত্রপাত। কিন্তু বেশিরভাগ চিকিৎসকেরা এই দাবীকে সম্পূর্ণ ভিত্তিহীন মনে করেন। তাঁদের মতে,
There is little to no evidence to substantiate such claims. Pressure released from a sneeze is extremely unlikely to cause an eyeball to pop out, even if your eyes are open.
বরং ক্রমাগত হাঁচির ফলে ব্লাড ভেসেল বা রক্ত নালিকাতে যে প্রেসার সৃষ্টি হয় তার ফলে রক্ত জালিকা ছিড়ে যেতে পারে। তাই অনেক সময় অতিরিক্ত হাঁচির প্রভাবে মুখ এবং চোখ লাল হতে দেখা যায়।
তথ্যসূত্রঃ Why Do My Eyes Close When I Sneeze?


সকাল থেকে আকাশ কালো করে বৃষ্টি নেমেছিল। না না! ইলশে গুঁড়ি বৃষ্টি নয়, বরং মুষলধারায় বৃষ্টি। আষাঢ়ের প্রথম দিবস না কি এই দুর্যোগের আবির্ভাব হঠাৎই হয়েছিল তা আজ মনে করতে পারে না মেয়েটা। যেমন মনে করতে পারে না যে এই দুর্যোগই তার জীবনের বাকি দিনগুলোর সর্বনাশের রূপরেখা এঁকে দিয়েছিল কি না। তবুও একটা দৃশ্য আজ তার চোখের সামনে ভেসে ওঠে বার বার। মানস চোক্ষে সে দেখতে পায় যে বৃষ্টিস্নাত এই তিলোত্তমার বুক চিড়ে ছুটে চলেছে একটি হলুদ ট্যাক্সি। গাড়ির ওয়াইপার দুটো সামনের ঝাপসা হয়ে যাওয়া কাঁচটাকে পরিষ্কার করার প্রাণপণ এক চেষ্টা চালিয়ে যাচ্ছে অথচ পরমুহুর্তে বৃষ্টির অবিরাম ধারায় ব্যর্থ হয়ে যাচ্ছে তার নিরলস এই প্রচেষ্টা।
ট্যাক্সির ভিতরে সেই মেয়েটা উদ্বিগ্ন মন নিয়ে তার বাবার সাথে বসে আছে। ঘন ঘন ঘড়ি দেখছে আর ড্রাইভার কাকুকে আরও জোড়ে গাড়ি চালানোর অনুরোধ করে চলেছে ক্রমাগত। যেই বৃষ্টিতে এক হাত দূরের কিছু স্পষ্ট ভাবে চোখে পড়ে না, সেই রাস্তায় জোড়ে গাড়ি চালানোটা যে কতটা বিপজ্জনক হতে পারে তা বুঝতে পেরে মাঝে মাঝে নিজের আচরণেই আবার বিব্রতও হয়ে পড়ছে মেয়েটা। আসলে তাকে যে ভাবেই হোক মিনিট খানেকের মধ্যে কলেজে পৌঁছাতে হবে, আজ যে তার কাউন্সিলিং। নির্দিষ্ট সময়ে পৌঁছাতে না পারলে হয়তো বা তার স্বপ্নের কলেজে পড়ার বহু প্রতীক্ষিত এই সুযোগটা সে হারিয়ে ফেলবে। বৃষ্টির শব্দের মাঝেও নিজের বুকের ধুকপুকানির শব্দটা বেশ শুনতে পাচ্ছে সে। এক একটা মিনিট যেন এক এক ঘণ্টার সমান হয়ে উঠেছে তার কাছে।
অবশেষে, বহু উৎকণ্ঠা আর উদ্বেগের মুহূর্ত কাটিয়ে সেই স্বপ্নপুরীতে পা রাখলো মেয়েটা। বাইরে বৃষ্টির বেগ কি তখন হটাত করেই বেশ কিছুটা কমে গেল? না কি মেয়েটার অদম্য ইচ্ছে শক্তিকে দমিয়ে না দিতে পেরে প্রকৃতি আচমকাই হার স্বীকার করে রণ ভঙ্গ দিল? হয়তো বা কোনোটাই নয়, হয়তো বা পুরোটাই নিতান্ত মন গড়া কিছু সমাপতন।
কাউন্সিলিং আর এডমিশনের সাথে সাথে মেয়েটির জীবনে শুরু হল নতুন এক অধ্যায়। নতুন বন্ধু, নতুন জগৎ, আর "বড় হয়ে" যাওয়ার পুরষ্কার স্বরূপ কিছু নাম না জানা রোমাঞ্চের সঙ্গে পরিচিতি ঘটতে থাকলো প্রতিদিন। পরিচয় হল জীবনের সেই দুর্লভ বন্ধুটির সাথে যার অস্তিত্ব হয়তো বা দুর্লভ মুহূর্তগুলোর মতই ক্ষণস্থায়ী। শীতের শেষ দুপুরের পড়ন্ত রোদের মতই যার উপস্থিতি থাকবে মেয়েটার সারাটা জীবন জুড়ে, অথচ যাকে ছুঁতে চেয়েও কোনোদিন ছুঁতে পারবে না সে। হয়তো যার গল্পটা অসমাপ্ত আর না বলাই থেকে যাবে, অথচ প্রতিটি মুহূর্তে তার অস্তিত্ব মেয়েটির জীবনে হয়ে থাকবে চূড়ান্ত ভাবে বাঙ্ময়।
কলেজ জীবনের প্রথম দিনই সেই বন্ধুর খোঁজ পেয়ে গেল মেয়েটা। নিখাঁদ বন্ধুত্ব, এলোমেলো পথ চলা, মান অভিমান আর কিছু অর্থহীন শব্দের আতিশয্যে তাদের মেয়েবেলাদুটি যেন তখন রূপকথার গল্পকেও হার মানায়। মহানগরীর আনাচে কানাচে কান পাতলেই যেন শোনা যাবে এই দুটি সাধারণ মেয়ের অসাধারণ বন্ধুত্বের কিছু গল্প। জীবন জীবনের পথে এগিয়ে চলে, এক বসন্ত থেকে নতুন বসন্তে পা রাখে। বন্ধুত্বও এগিয়ে চলে নিজের নিয়মে। কিন্তু বন্ধুত্বের এই পথ কখন যে বৃত্তাকার থেকে সরল রৈখিক হয়ে পড়েছে তা বুঝতে পারে না মেয়েটা। সত্যিই কি তাই, তাদের এই সম্পর্ক কি তাহলে আজ থেকে সমান্তরাল সরলরেখায় পদার্পণ করল? না কি এ এমন এক আজব বৃত্ত যার শুরুতেই লেখা ছিল শেষ?
মেয়েটা তখন কলেজ শেষ করে উচ্চশিক্ষার দোরগোড়ায়। পাঁচ বছরের পুরনো সেই বন্ধু দিন দিন যেন অজানা অচেনা হয়ে উঠেছে। এতগুলো বছর ধরে ছোট্ট ছোট্ট সুন্দর মুহূর্তগুলো একের উপর এক একটা সাজিয়ে তারা যে স্বপ্নের ইমারত গড়ে তুলেছিল তা আজ মেয়েটার চোখের সামনে ভাঙতে বসেছে। নিজেদের সুখ দুঃখ, মান অভিমানগুলো কেমন যেন ব্যাক্তিগত হয়ে উঠেছে। আজও তাদের কথাগুলো যদিও একই রয়েছে, কিন্তু নীরবতাগুলো যে ভীষণ রকম আলাদা। সেই নরম বন্ধুত্বটা অহঙ্কারের আগুনে দগ্ধ হয়ে একটু একটু করে চোখের সামনে ছাই হয়ে গেছে। প্রতিটা আঘাতের প্রত্যুত্তরে জবাব দিয়ে আজ দুজনেই জিতে গেছে অবশ্য। ইট আর পাথরের হিসেব মিলিয়ে দিয়েছে দুজনেই। তবুও যেন জীবনের সমীকরণটা ঠিক মিললো না। অজানা X ফ্যাক্টরটা তো আজও একই রকম অজানাই রয়ে গেল।
আজ, সেই মুহূর্ত থেকে লক্ষ যোজন পথ একাই অতিক্রম করে ফেলেছে মেয়েটা। হারিয়ে যেতে চেয়েও যেন হারাতে পারে নি সে। আজও সন্ধ্যে নামার ঠিক আগের মুহূর্তে জ্বলে ওঠা অজস্র আলোয় সেই বন্ধুর মুখটা ঠিক ভেসে ওঠে। আজও বৃষ্টির জলে ভেজা পিচের রাস্তায় ল্যাম্প পোস্টের হলুদ আলো যখন পিছলে যায়, মেয়েটার মনে পড়ে যায় এই রাস্তায় যেন কার সাথে হাঁটার কথা ছিল। কার যেন আসার কথা ছিল।
তবুও, আজও যুদ্ধের পরে প্রজাপতি ওরে, দীর্ঘদিনের হিমবাহ গলে প্রাণের স্পন্দন জেগে ওঠে, জীবনের উঠন জুড়ে হয় শিলাবৃষ্টি। আর এই বৃষ্টিই প্রথম দিনের মত আজও মেয়েটিকে আশ্রয় দেয়, ভুলিয়ে দেয় সেই চেনা হাতছানি, চেনা গলায় ডেকে ওঠা সেই নাম। এই বৃষ্টিকে সঙ্গে করে তাই তার এখনও যে বহু পথ হাঁটা বাকি। তাকে যে হেঁটে যেতেই হবে আরও দূরে, আরও অনেক দূরে।
"মুছে তো দেবে না কেউ, ভুলে যেতে হবে তোমাকেই।
বৃষ্টির চাইতে ভাল ব্যাকস্পেস পৃথিবীতে নেই।"


গতকালের আড্ডার প্রায় ২৪ ঘণ্টা বাদে হ্যাং ওভার কাটিয়ে এই আড্ডার ফিডব্যাক নিয়ে লিখতে বসলাম। মার্চ মাসের পর থেকে লক ডাউন চলাকালীন সময় গুগল মিট আর জুমের মাধ্যমে এত ইন্টারভিউ দিয়েছি যে, ভিডিও কনফারেন্স শুনলেই প্যাভলভের প্রতিবর্ত ক্রিয়ার মত আমার হৃদ স্পন্দনের গতি চঞ্চল হয়ে ওঠে। তাই, এইরকম করুন অবস্থায় অনলাইন একটা আড্ডার খুব দরকার ছিল আমার জীবনে।
আমি বরাবরই বড্ড পানচুয়াল, এতটাই যে বিফোর দ্যা টাইম সবজায়গায় হাজির হয়ে যাই। এক্ষেত্রেও তার ব্যতিক্রম নয়। গুগল মিটের রকে পৌঁছাতেই দেখা পেলাম সন্ময় দা আর হাদী দাদার। সমগ্র বাংলাদেশকে প্রতিনিধিত্ব করেছেন হাদী দা। তাঁর গল্পের হাত ধরে পাবনা, বগুড়া আর ফরিদপুরের আনাচে কানাচে ঘুরে এলাম যেন মুহূর্তেই। আর তার সাথে ফাউ ছিল ওনার ছোট্ট মেয়ের মিষ্টি হাসি। আর সন্ময়দার কথা কী বলি? গুরুদেব মানুষ। সুমনের যোগ্য উত্তরসূরী (যদিও "ঘন্টাখানেক সঙ্গে সুমন" এ যে বিচিত্র প্রাণীগুলো আসে, আমরা তাদের মত চুলোচুলি করছিলাম না)। যাই হোক, আমাদের আড্ডার সম্মান রক্ষার্থে এত সুন্দর একখানা ঠেক আবিষ্কারের জন্য সন্ময়দাকে চিয়ার্স।
এরপর আমাদের ঠেকে যোগদান করলেন Subhendu & Subhendu (শুভেন্দু দত্ত (Subhendu Dutta) এবং User-9913192728164572098 )। সমস্ত বাধা অতিক্রম করে ঈশ্বরচন্দ্র বিদ্যাসাগর যেমন ল্যাম্পের আলোয় পড়াশোনা করেছিলেন সেরকমই শুধুমাত্র মোবাইল স্ক্রিনের আলোয় অনলাইন আড্ডা মেরে দত্ত ভাই আমাদের সকলের মন জয় করে নিয়েছেন। আড্ডা মারার জন্য বাঙালির কাছে যে কোনো প্রতিকূলতাই ধোপে টেকে না তা আরও একবার প্রমাণ করে দেওয়ার জন্য শুভেন্দু কে কুর্নিশ। এর পরে ক্যারিশম্যাটিক জেল্লা (পড়ুন swag) নিয়ে সিংহী মশাই তার ফ্যান ফলোয়ারদের সামনে হাজির হলেন। শুধু হাজির হলেন তাইই নয়, বাঙালি আড্ডা যে শুধুমাত্র পিএনপিসিতেই সীমাবদ্ধ নয়, তার সংস্কৃতি যে কতটা উন্নত তা হাতেনাতে প্রমাণ করে দিলেন।
আমাদের ঠেকের কনিষ্ঠতম সদস্য আমাদের প্রিয় হবু ডাক্তারবাবু সোমনাথ । সম্ভবত পৃথিবীর ইতিহাসে তিনিই প্রথম ডাক্তার যিনি চেম্বার খোলা এবং ডিগ্রি পাওয়ার আগে রোগীর খোঁজ পেয়ে গেছেন। বাঙালির আড্ডার ইতিহাস যেমন চিরন্তন, তেমনই পেটের গণ্ডগোলে ভুগে পটল দিয়ে শিঙ্গী মাছের ঝোল খাওয়ার রেওয়াজও সেই টেনিদার আমল থেকে চলে আসছে। তাই, সোমনাথের জীবনে পেট রোগা মধ্যবিত্ত বাঙালি রোগীর যে অভাব ঘটবে না সে আমি নিশ্চিত। আর আপনাদের সবাইকে বলছি, শরীরের সমস্যা চিকিৎসা করানোর সাথে সাথে যদি কখনো মনে হয় একটু বাঙালির শিক্ষা, সংষ্কৃতি, চিত্রকলা অথবা সিনেমা নিয়ে বেশ একটা গঠনমূলক আলাপচারিতা করবেন, তাহলে অবিলম্বে সোমনাথের সাথে যোগাযোগ করুন। এমন শিল্পী ডাক্তার কিন্তু যথেষ্ট বিরল, তাই এই সুযোগ ছাড়বেন না।
এবার আসি আমাদের সকলের প্রিয় পারমিতাদির কথায়, যাকে ছাড়া আমাদের আড্ডার কোনো অস্তিত্বই নেই। সুন্দর করে সেজে আমাদের আড্ডাটাকে মাতিয়ে রেখেছিলেন। পারমিতাদি না থাকলে আমাদের আড্ডার সুন্দর মুহূর্তগুলোও হয়তো ফ্রেমবন্দি হতো না।
একঘন্টার এই আড্ডায় রাজনীতি, ইতিহাস, শিল্প, সাহিত্য কিছুই বাদ পরে নি। একবারের জন্যও মনে হয়নি যে আমরা প্রথমবার একে অপরকে দেখছি। ভারত বাংলাদেশের কাঁটা তারের বেড়া ডিঙিয়ে, সময়ের ব্যবধান কে বুড়ো আঙুল দেখিয়ে আমাদের এই অনলাইন আড্ডায় কোথা দিয়ে যে এক ঘন্টা কেটে গেল বুঝতেই পারিনি। প্রতি মুহূর্তে মনে হয়েছে অনেকদিন বাদে আবার আমরা এক সাথে আড্ডা মারতে বসলাম, মনে হয়েছে "এদের সাথে তো আগেও আড্ডা দিয়েছি, এটাই তো স্বাভাবিক, এটাই তো হওয়ার ছিল।"
যাইহোক, সবশেষে নিজের কথায় আসি। ছবি দেখে মনে হচ্ছে যে আমার ঘরেই যেন তুষার পাত হচ্ছে। আর বাকিরা সাহারা মরুভূমিতে বসে আছে। তাই আপাদমস্তক ঢেকে আমি আড্ডায় যোগ দিয়েছি, সামনে শুধু আগুনের অভাব ছিল। আমাদের এই "ঘন্টাখানেক" আড্ডার চূড়ান্ত সাফল্যের পরে নিশ্চিত ভাবে আমরা দ্বিতীয় পর্ব বার করবো এবং আশা রাখি ধারাবাহিক ভাবে আমাদের এই আড্ডা পর্ব চলতেই থাকবে। পরেরবার নিশ্চয়ই আমাদের আড্ডায় আরও অনেক বন্ধুদের পাশে পাবো। ধন্যবাদ সব্বাইকে।


বিগত কয়েক দিন ধরেই আমরা করোনা ভাইরাসের ড্রাই রান শব্দটির সাথে বেশ পরিচিত হয়ে উঠেছি। ভারতবর্ষের স্বাস্থ্য এবং পরিবার কল্যাণ মন্ত্রকের পক্ষ থেকে আগেই ঘোষণা করা হয়েছিল যে ২৮ এবং ২৯শে ডিসেম্বর থেকে ভারতবর্ষের ৪টি রাজ্যে, যথা অন্ধ্রপ্রদেশ, গুজরাট, আসাম এবং পাঞ্জাবে বহু প্রত্যাশিত এই মাস ইমিউনাইসেশন বা গণ টিকাদান কর্মসূচীর উদ্দেশ্যে ড্রাই রান শুরু হবে। এক কথায় বলতে গেলে এই ড্রাই রান হল একটি ডামি ভ্যাকসিনেশন প্রক্রিয়া।
ড্রাই রান কী এবং কেন:
আর্মি ড্রিলে যেরকম সৈন্য বাহিনীর সদস্যরা যুদ্ধের মহড়া দেন, ঠিক তেমনই ড্রাই রান হল একটি ডামি প্রক্রিয়া যার মাধ্যমে কোনো দেশের সরকার বুঝতে পারে যে জাতীয় স্তরে দেশের নাগরিক এই ভ্যাকসিন নেওয়ার জন্য কতটা প্রস্তুত। শুধুমাত্র ভ্যাকসিনের গুণগত মানই নয়, দেশের পরিকাঠামো, যেই স্থানগুলিতে দেশের জনগণকে টিকা প্রদান করা হবে সেই সব স্থানে মক ড্রিলের সময় কোনো অসুবিধা সৃষ্টি হচ্ছে কি না, মানুষের ভিড় সামলানোর জন্য উপযুক্ত পরিবহন ব্যাবস্থা, সামাজিক দুরত্ববিধি অথবা কোল্ড স্টোরেজের উপস্থিতি ইত্যাদি বিভিন্ন বিষয়গুলিকে পরীক্ষা করা হয়, যাতে কোনো রকম অসুবিধা থাকলে তা আগে সমাধান করা যেতে পারে। ফলে, আসল ভ্যাকসিনেশনের সময় বিশৃঙ্খল বা বিরূপ পরিস্থিতির সম্মুখীন হতে হয় না।
ড্রাই রানের পদ্ধতি:
করোনা ভাইরাসের ড্রাই রানের মতো একটি প্ল্যানড অপারেশনের সময় যাবতীয় তথ্য Co-win নামে একটি অনলাইন প্লাটফর্মে নথিভুক্ত করার পরিকল্পনা করা হয়েছে। যার ফলে প্রাপকের সমস্ত তথ্য, ভ্যাকসিন সরবরাহের পদ্ধতি এবং দলের সদস্যদের যাবতীয় তথ্য পাওয়া যাবে এই প্লাটফর্মে।
ভারত সরকারের স্বাস্থ্য ও পরিবার কল্যাণ মন্ত্রকের তরফ থেকে যে বিস্তারিত check list দেওয়া হয়েছে তার তথ্য অনুযায়ী, উপরে উল্লেখিত ৪টি রাজ্যের ২টো জেলার মোট ১০০ জন মানুষকে প্রথমে এই ভ্যাকসিন প্রদান করা হবে। আগে থেকেই, ভ্যাকসিন যারা গ্রহণ করবেন তাদের মোবাইলে প্রাপকের নাম, ভ্যাকসিন প্রদানের সময় এবং স্থান উল্লেখ করে একটি এসএমএস পাঠানো হবে। ভ্যাকসিনেশনের পরে সংশ্লিষ্ট ব্যাক্তিকে ৩০ মিনিট পর্যবেক্ষণে রাখা হবে এবং কোনো রকম পার্শ্ব প্রতিক্রিয়া দেখা গেলে তা সাথে সাথে স্টেট টেস্ট ফোর্সকে রিপোর্ট করতে হবে। STF সেই রিপোর্টের ওপর ভিত্তি করে MoHFW কে বিস্তারিত রিভিউ সাবমিট করবে।
তথ্যসূত্রঃ Explained: Here's Why Coronavirus Vaccine Dry Run is Critical


পেন কিলার বলতে যেটা বোঝানো হয় তা হল NSAID অর্থাৎ non steroidal anti-inflammatory drugs। এই প্রসঙ্গে একটা কথা বলে রাখি যে, প্যারাসিটামল জাতীয় ওষুধ জ্বরের সাথে সাথে ব্যাথা উপশমের জন্য ব্যবহার করা হলেও প্যারাসিটামল কিন্তু পেন কিলার বা NSAID নয়। তাই দুটোর ক্ষেত্রে মোড অফ অ্যাকশনের মধ্যেও যথেষ্ট পার্থক্য আছে।
আমাদের শরীরে সর্বত্র স্নায়ু বা নার্ভ এন্ডিংস উপস্থিত। কোনো জায়গায় ব্যাথা লাগলে সেখানে উপস্থিত কিছু নার্ভ সেই ব্যাথাকে সেন্স করতে পারে এবং তৎক্ষণাৎ ব্রেনকে স্নায়ুতন্ত্রের মাধ্যমে সিগন্যাল প্রেরণ করে। আঘাত প্রাপ্ত টিস্যুর কোষগুলি prostaglandin নামে একটি রাসায়নিক পদার্থ নিঃসরণ করে এবং আমাদের দেহের নার্ভ এই রাসায়নিকটির প্রতি যথেষ্ট সেনসিটিভ। তাই prostaglandin রিলিজ হওয়ার সাথে সাথে তা নার্ভ এন্ডিং এর মাধ্যমে ব্রেনে পৌঁছায়। এবং আমাদের ব্রেনও মুহূর্তে সচেতন হয়ে যায় যার বহিঃপ্রকাশ হিসাবে ব্যথার অনুভব হয়। শুধুমাত্র আঘাতের উপস্থিতিই নয়, আঘাত কতটা গুরুতর অথবা আমাদের দেহে কোথায় তার অবস্থান সবকিছুর তথ্যই ব্রেনে পৌঁছে দেয় আমাদের স্নায়ুতন্ত্র যার ওপর নির্ভর করে ব্যথার তীব্রতা।
পেন কিলার আমাদের শরীরে প্রবেশ করে আঘাতপ্রাপ্ত কোষগুলি থেকে prostaglandin এর নিঃসরণকে কমিয়ে দিতে চায়। ফলে নার্ভ আমাদের ব্রেনে আর ব্যাথা সংক্রান্ত কোনো বার্তা প্রেরণ করতে পারে না। অন্যদিকে প্যারাসিটামল সরাসরি ব্রেনে কাজ করে ব্যথার অনুভূতিকে কমানোর চেষ্টা করে। যেহেতু পেইন কিলার ব্রেইন এবং আঘাত প্রাপ্ত কোষ, এই দুইয়ের সংযোগটাকেই বিচ্ছিন্ন করে দেয় তাই ব্যাথা কমানোর ক্ষেত্রে পেইনকিলার প্যারাসিটামলের থেকে অনেক বেশি কার্যকরী। তবে অনিয়ন্ত্রিত এবং অতিরিক্ত পেইনকিলার কিন্তু শরীরে ভয়ঙ্কর পার্শ্বপ্রতক্রিয়া ডেকে আনতে পারে। সেই কারণে, ইন্টারনেটে থাকা তথ্যের ওপর ভরসা করে অথবা চিকিৎসক ছাড়া অন্য কারো কথায় সময় - অসময় পেইন কিলার খাবেন না। বিশেষজ্ঞের পরামর্শ মেনে ওষুধ খাওয়ার চেষ্টা করাটাই শ্রেয়।
তথ্যসূত্র: How Do Pain Relievers Work? - Johns Hopkins All Children's Hospital


মানুষের চুলের রং তো সবসময় কালো হয় না, বরং অনেক রকম রং হতে পারে। উপমহাদেশে বেশিরভাগ ক্ষেত্রে আমাদের চুলের রং কালো হলেও, লালচে, খয়েরী অথবা ব্লন্ড বিভিন্ন রঙের চুল দেখা যায়। আবার বয়সের সাথে চুলের কালো বর্ন অনেক সময় ধূসর বর্নেও পরিবর্তিত হতে পারে।
চুলের রঙের এই চুলচেরা বিশ্লেষণের আগে এটা জানা দরকার যে আমাদের চুল এবং চোখের বর্ন জিন দ্বারা নির্ধারিত হয়। চুলের রঙ নির্ধারণ করে যে জিন, তা শুধুমাত্র উপস্থিত থাকলেই হল না, বরং বলা ভাল তাদের turned on অবস্থায় থাকতে হবে। যেহেতু আমাদের জীবদ্দশায় একটি জিন অসংখ্যবার turned on এবং turned off অবস্থায় রূপান্তরিত হতে পারে তাই চুলের রংও পরিবর্তিত হওয়া সম্ভব।
চুলের রঙের জন্য দায়ী জিন, মেলানিন নামক একটি পিগমেন্ট বা রঞ্জক পদার্থ উৎপন্ন করে যা চুলের বর্ন নির্ধারণ করে থাকে। মেলানিন পিগমেন্ট অসংখ্য মেলানোসাইট নামে কোষের সমন্বয় গঠিত। এই কোষটি আমাদের চুলের এক একটি স্ট্রা ন্ডের নিচে অবস্থান করে। মেলানোসাইট যদি বেশি মেলানিন উৎপন্ন করে তাহলে চুলের বর্ন হয়ে যায় কালো, আবার যদি যথেষ্ট পরিমাণ মেলানিন উৎপন্ন করতে না পারে তাহলে চুলের বর্ন হয় ব্লন্ড।
এই মেলানিন পিগমেন্টটি দুধরনের হতে পারে; ইউমেলানিন (eumelanin) এবং ফিওমেলানিন (pheomelanin)। আমাদের শরীরে এই দুধরনের মেলানিন উৎপন্ন করার জিনই উপস্থিত। ইউ মেলানিন নির্ধারণ করে চুল কতটা কালো হবে এবং ফিওমেলানিন নির্ধারণ করে চুল কতটা লাল হবে।
জিনকে আমাদের কোষের ইনস্ট্রাকশন ম্যানুয়াল বলা যেতে পারে। কিন্তু আমাদের দেহের সব কোষ যে জিনের এই ইনস্ট্রাকশন মানবে তাও নয়। যেমন হাতের বা পায়ের তালুর কোষ মেলানিন উৎপন্ন করে না আর তাই হাতের তালু বা পায়ের তলা শরীরের অন্যান্য অংশের থেকে অনেক বেশি ফর্সা। অর্থাৎ এই অংশে মেলানিন উৎপন্নকারী জিন turned off অবস্থায় আছে।
আমাদের চুলের ক্ষেত্রেও কখনো কখনো এই জিন সুইচ অফ হয়ে যেতেই পারে, যার ফলে চুলের রং পরিবর্তিত হয়। তবে ঠিক কী কারণে একটি জিন কখনো turned off আর কখনো turned on হয়ে যায় এ ব্যাপারে বিজ্ঞানীরাও শতভাগ নিশ্চিত নয়। হরমোন, জলবায়ু, তাপমাত্রা, পুষ্টি, খাদ্যাভ্যাস, লাইফস্টাইল এরকম বহু ফ্যাক্টর একটি জিনের অন বা অফ হওয়ার নেপথ্যে দায়ী থাকে।
চুলের রঙ পরিবর্তনের এমনই একটি মজার উদাহরণ হল snowshoe hare। শীতকালে এদের লোমের বর্ন হয়ে যায় সাদা যার ফলে বরফের মধ্যে সহজেই লুকিয়ে থাকতে পারে। আবার গরম কালে সেই রংই পরিবর্তিত হয়ে যায় গাঢ় বর্নে যা এদের ক্যামোফ্লজে সাহায্য করে।
আমাদের বয়স বৃদ্ধির সাথে সাথে মেলানোসাইটগুলো মরে যাওয়ার পর আর নতুন কোষ দ্বারা প্রতিস্থাপিত হতে পারে না, ফলে মেলানিনের অভাবে চুল সাদা হয়ে যায়।
তথ্যসূত্র: Understanding Genetics


আমরা যেহেতু সরাসরি অন্য কোনো প্রাণীর স্বপ্ন সেই অর্থে পর্যবেক্ষণ করতে পারি না, তাই নিশ্চিত ভাবে বলা সম্ভব নয় যে মানুষ ছাড়া অন্যান্য পশু পাখি স্বপ্ন দেখতে পারে কি না। তবে কিছু কোরিলেশন স্টাডির ওপর ভিত্তি করে পরোক্ষ ভাবে এই তথ্যের স্বপক্ষে যুক্তি দেওয়া যেতে পারে।
মানুষের ঘুমের বিভিন্ন পর্যায়গুলোর মধ্যে অন্যতম REM বা rapid eye movement। এই পর্যায় আমাদের ঘুম সবথেকে গভীর হয় এবং শারীরিক গতিবিধিও কমে যায়। এই পর্যায়ে এসেই আমরা স্বপ্ন দেখি এবং লক্ষ্য করলে দেখতে পাবেন যে REM স্লিপে আমাদের চোখের মণি বা আই বলের যথেষ্ট মুভমেন্ট হয়। মানুষের সাথে সাথে কুকুর, বিড়াল থেকে শুরু করে প্রায় সমস্ত স্তন্যপায়ী প্রাণী, পাখি, এমনকি সরীসৃপদের পর্যন্ত ঘুমের এই REM ফেস রয়েছে। এই সময় আমাদের ব্রেনে ইলেক্ট্রিকাল অ্যাক্টিভিটির যে প্যাটার্ন পরিলক্ষিত হয়, তা আশ্চর্যজনক ভাবে এই প্রতিটি প্রাণীর ব্রেনের ইলেক্ট্রিকাল ইম্পালসের সাথে সাদৃশ্য পূর্ণ। আর তাই বিজ্ঞানীদের বিশ্বাস যে মানুষের মত অন্য বহু প্রাণীরাও ঘুমের সময় স্বপ্ন দেখে।
বিভিন্ন গবেষণায় দেখা গেছে যে ঘুমের এই REM পর্যায় এসে বিড়ালরা অনেক সময় কাল্পনিক কোনো বস্তুকে আঘাত করে অথবা পা এবং থাবা দিয়ে মারার চেষ্টা করে। এই সমস্ত প্রমাণের পরিপ্রেক্ষিতে বিজ্ঞানীরা, বিড়ালদের স্বপ্ন সম্পর্কে কিছু সিদ্ধান্তে উপনীত হয়েছেন। নিচের ভিডিওটি বিড়ালের এমন একটি আচরণকে ক্যামেরাবন্দী করেছে, যেখানে একটি বিড়াল ছানা স্বপ্ন দেখে ভয় পাচ্ছে এবং মা বিড়াল তাকে জড়িয়ে ধরে আশ্বস্ত করছে।
২০০১ সালের অপর একটি গবেষণায় দেখা গেছে যে কোনো একটি নির্দিষ্ট সময় একটি ইঁদুরের ঘুমের REM পর্যায়ের ব্রেনের ইলেক্ট্রিকাল অ্যাক্টিভিটি আর ভুট্টা ক্ষেতে তার দৌড়ে বেড়ানোর সময় ব্রেনের যে ইলেক্ট্রিকাল অ্যাক্টিভিটি তার প্যাটার্নের যথেষ্ট মিল আছে। এই পর্যবেক্ষণ থেকে বিজ্ঞানীদের দাবি যে ওই নির্দিষ্ট সময় ইঁদুরটি ভুট্টা ক্ষেতে দৌড়ানোর স্বপ্ন দেখছিল।
২০১৫ সালের আরও একটি গবেষণায়, ইঁদুরকে ঘুমানোর আগে তার সামনে কিছু খাবার দেখানো হয় কিন্তু খেতে দেওয়া হয় না। ঘুমানোর পর তার ব্রেনের ইলেকট্রিক্যাল অ্যাক্টিভিটির ম্যাপ করে বোঝা যায় যে ইঁদুরগুলো ঘুমের মধ্যেও সেই খাবারটি নেওয়ার চেষ্টা করছে।
সবশেষে, ন্যাশনাল জিওগ্রাফির এই মজার ভিডিওটি দেখার অনুরোধ জানালাম।
অর্থাৎ, বলাইবাহুল্য যে অন্যান্য প্রাণীর স্বপ্ন সম্পর্কে এখনও পর্যন্ত যা যা প্রমাণ আছে তা সবই পর্যবেক্ষণ নির্ভর। প্রত্যক্ষ প্রমাণ যেহেতু এখনো পাওয়া যায়নি তাই ১০০ ভাগ নিশ্চিত ভাবে উত্তর দেওয়া হয়তো সম্ভব নয়।
তথ্যসূত্রঃ Do animals dream? | EarthSky.org


অনেক মাইল দূরেও এক ফোঁটা রক্ত থাকলে তার গন্ধ হাঙরের নাকে এসে পৌঁছায় - এই তথ্যটি সম্পূর্ণ ভিত্তিহীন, বলা যেতে পারে অতিরঞ্জিত একটি বর্ণনা। আমরা কী ভাবে গন্ধ অনুভব করি তা বিস্তারিত ভাবে ব্যাখ্যা করলে হয়তো বোঝা যাবে যে কেন এই তথ্যটি অযৌক্তিক।
আমরা যখন কোন গন্ধ পাই তার অর্থ এই যে সংশ্লিষ্ট পদার্থটি থেকে ক্ষুদ্রাতিক্ষুদ্র কণা আমাদের নাকের chemoreceptor এর সাথে সংযোগ স্থাপন করছে। এবার দেখা যাক জলের নিচে হাঙর জাতীয় প্রাণী কিভাবে গন্ধের অনুভূতি পায়।
হাঙরের আমাদের মত নাক বা নস্ট্রিল থাকে না, তার পরিবর্তে থাকে nostril like organelle যাকে বলা হয় নেয়ার (nare)। নেয়ারের ভিতর থাকে অসংখ্য sensory cell এ আবৃত ত্বক, যাকে বলা হয় "olfactory lamellae"। এর সাথেই গন্ধ সৃষ্টিকারী পদার্থটির ছোট ছোট ক্ষুদ্র কণা সংযোগ স্থাপন করে। প্রজাতি ভেদে পরিবর্তিত হলেও, হাঙরের মস্তিষ্কের একটি বড় অংশ এদের ঘ্রাণ অনুভূতির জন্য দায়ী। তাই, অনেক মাইল দূরের এক ফোঁটা রক্তের গন্ধ না পেলেও, হাঙরের ঘ্রানোনুভূতি এতটাই প্রখর যে খুব স্বল্প মাত্রায় থাকা বস্তুর গন্ধও এরা বুঝতে পারে। এবং শুধুমাত্র রক্তই না, শিকারের দেহে উপস্থিত যে কোনো জৈব মৌলের গন্ধই এরা অনুভব করতে পারে। তবে এই তীব্র ঘ্রাণ শক্তি শুধুমাত্র হাঙরই নয়, বহু প্রজাতির মাছের ক্ষেত্রেও উল্লেখযোগ্য।
হাঙর তার তীব্র ঘ্রাণ শক্তির প্রভাবে শুধুমাত্র যে শিকারের অস্তিত্ব বুঝতে পারে তাই নয়, শিকার ঠিক কোন দিকে উপস্থিত অর্থাৎ গন্ধের উৎস সম্পর্কেও একটি ধারণা তৈরি করতে পারে। তবে এখানেই শেষ নয়, হাঙর তার এই তীব্র ঘ্রাণ অনুভূতিকে কাজে লাগিয়ে তাদের বাসায় ফিরে আসতে পারে। বর্তমানে গ্লোবাল ওয়ার্মিং এবং জলবায়ু পরিবর্তনের সাথে সাথে সমুদ্রের রসায়ন দ্রুত গতিতে পরিবর্তিত হচ্ছে, আর তারই একটি ক্ষতিকারক প্রভাব হিসাবে হাঙরের নেভিগেশন এবং শিকারের ক্ষমতা কমে যাচ্ছে তাৎপর্যপূর্ণভাবে।
যাইহোক, মূল প্রশ্নের উত্তরে ফিরে যাই। ঠিক কতটা দূর থেকে হাঙর কোনো কিছুর গন্ধ অনুভব করে তা নির্ভর করে হাঙরের প্রজাতি এবং সমুদ্রের প্রকৃতির ওপর। তবুও এটুকু নিশ্চিত ভবে বলা যায় যে ১০০-৩০০মিটার দূরের গন্ধও হাঙর খুব সহজেই অনুভব করতে পারে।
তথ্যসূত্র: How Far Can Sharks Smell Blood?


চোখ লাফানোর অভিজ্ঞতা আমাদের সকলের জীবনেই একবার না একবার হয়েছে। এর কারণ সম্পর্কে যাওয়ার আগে জানাই যে, চিকিৎসা বিজ্ঞানে এই চোখ লাফানোর একটি ভালো প্রতিশব্দ আছে - myokymia। এই চোখ লাফানো নিয়ে আমরা যতই লাফালাফি করি না কেন, ডান চোখ আর বা চোখ লাফানোর সাথে দিন ভালো মন্দ হওয়ার যতই যোগসূত্র খোঁজার চেষ্টা করি না কেন, বিশ্বাস করুন এর পিছনের আসল কারণ সঠিক ভাবে এখনও জানা যায়নি। তবে হ্যাঁ, পর্যবেক্ষণের ওপর ভিত্তি করে দেখা গেছে কিছু কিছু কারণ বা বলা ভালো কিছু বিশেষ অবস্থায় এই myokymia এর সমস্যা বেশি দেখা যায়।
এলার্জি: ডাস্ট অ্যালার্জির মত সমস্যা থাকলে অথবা hayfever[1] এ আক্রান্ত হলে চোখ লাফানোর এই ঘটনা মাঝে মাঝে আপনার সাথে ঘটতে পারে।
ক্যাফেইন: ব্যস্ত দিনে একটু বেশি কাপ espresso কিন্তু myokymia এর মত সমস্যা সৃষ্টি করতে পারে। সোডা বা অতিরিক্ত চা, কফি বা ক্যাফেইন যুক্ত যে কোনো পানীয় অত্যধিক মাত্রায় শরীরে প্রবেশ করলে তা আমাদের স্নায়ু তন্ত্রের ওপর প্রভাব ফেলে যার বহিঃপ্রকাশ হিসাবে myokymia ঘটতে পারে।
ডিজিটাল আই স্ট্রেন বা কম্পিউটার ভিশন সিনড্রোম: অনেক সময় ধরে স্মার্ট ফোন বা কম্পিউটারে কাজ করার ফলে চোখে অতিরিক্ত প্রেসার পরে। এর ফলে চোখ ড্রাই বা শুষ্ক হয়ে যায় যা myokymia এর অন্যতম কারণ। তাই আপনি যদি বর্তমানে work from home এর দৌলতে বেশিরভাগ সময় ল্যপটপ চোখে বসে থাকেন তাহলে মাঝে মাঝে সাময়িক বিরতি নিয়ে চোখকে রেস্ট দিন এবং ঘন ঘন চোখের পাতা ফেলুন।
Fatigue বা ক্লান্তি এবং নিদ্রাহীনতা: সারাদিন অত্যধিক পরিশ্রমের পরে রাতে ভালো ঘুম না হলে তার থেকেও জন্ম নিতে পারে myokymia। বাল্টিমোরের mercy medical centre এর চিকিৎসক জেনিফার কে পাইপারের মতে,
Fatigue means that your muscles aren’t getting enough nutrients… being low in vitamin D or magnesium can [lead to] difficulty with relaxing one’s muscles, so they kind of tense up or twitch.
পুষ্টির অভাব: কিছু গবেষণা বলছে যে গুরুত্বপূর্ণ কয়েকটি nutrients এর অভাবে চোখ লাফাতে পারে, যার মধ্যে অন্যতম হলো ম্যাগনেশিয়াম। যদিও এ ব্যাপারে গবেষণার অবকাশ আছে, তবুও এ কথা বলা যায় যে, প্রাত্যহিক খাবারের মধ্যে বিশেষ কিছু মৌলের অভাব myokymia এর অন্যতম একটি কারণ।
অতিরিক্ত মদ্যপান: অতিরিক্ত অ্যালকোহল ড্রাই আইজেএকটি কারণ। এছাড়াও অ্যালকোহল থেকে চোখের নানান রকম সমস্যার সৃষ্টি হতে পারে যার থেকে জন্ম নেয় myokymia।
এই সমস্ত ফ্যাক্টরের সাথে সাথে ইমোশনাল স্ট্রেস, চোখের কোনো ইনফেকশন বা ইরিটেশন, উজ্জ্বল আলো এমনকি আবহাওয়াও চোখ লাফানোর ক্ষেত্রে গুরুত্বপূর্ন ভূমিকা পালন করে।
উপরে উল্লিখিত কারণগুলো থেকে যে myokymia জন্ম নেয় তা সাধারণত মাইনর আই টুইচ (minor eye twitch)। বেশিরভাগ ক্ষেত্রেই এই ধরনের টুইচ গুরুতর কিছু নয় এবং ক্ষতিকারকও নয়, তবে নিঃসন্দেহে অস্বস্তির উদ্রেক ঘটায়।
Benign essential blepharospasm: এই ক্ষেত্রে চোখ অস্বাভাবিক এবং বেশি মাত্রায় লাফায় কিন্তু প্রাণনাশক নয়। ড্রাই আই বা Tourette's syndrome[2] এর কারণে অনেক সময় এই রোগের সূত্রপাত ঘটে।
Hemifacial spasm: এ ক্ষেত্রে শুধুমাত্র চোখই নয়, মুখের একপাশ পর্যন্ত কাঁপতে থাকে। অনেক সময় এই রোগে আক্রান্ত রোগী ঠিকমত খাবার খেতে এবং কথা বলতে পর্যন্ত পারে না। ফেসিয়াল নার্ভের ইনফ্লামেশনের ফলে অথবা আরও জটিল কোনো নার্ভের রোগের ফলে এই স্পাসম সৃষ্টি হতে পারে[3] ।
ফুটনোটগুলি
[1] Hay fever - Symptoms and causes
[2] Tourette syndrome - Symptoms and causes
[3] Twitching Eye: What Does It Mean?


প্রশ্নটি দেখার সাথে সাথে কল্পনা করার চেষ্টা করলাম যে একজন মানুষ জেগে জেগেও নাক ডাকছে। আর সাথে যে নাক ডাকছে তার জন্য নয়, বরং আশেপাশের মানুষজনের জন্য বড্ড করুণা হল। যাইহোক, প্রশ্নের উত্তরে যাওয়ার আগে একটা তথ্য দিই। বহু মানুষ কিন্তু জেগে থাকা অবস্থায়ও নাক ডাকে যাকে বলা হয় stertor। ফারিঞ্জিয়াল (pharyngeal) টিস্যুর কম্পনের ফলে এই শব্দ সৃষ্টি হয়।
আমরা প্রশ্বাস গ্রহণের সাথে সাথে বায়ু নাসিকা রন্ধ্রের মাধ্যমে দেহের ভিতরে প্রবেশ করে। এই সময় অক্সিজেন যুক্ত বায়ু যে পথের মাধম্যে দেহের অভ্যন্তরে ফুসফুসে পৌঁছায়, তাকে বলা যেতে পারে এয়ারওয়ে। এই airway যে পেশীর সমন্বয় গঠিত হয় তা কোনো কারণে relaxed বা শিথীল এবং floppy হয়ে গেলে বায়ুর আঘাতে কম্পিত হতে থাকে আর কম্পনের শব্দই নাকডাকা হিসাবে আমাদের কানে পৌঁছায়।
আমরা যখন ঘুমিয়ে থাকি, আমাদের দেহের সমস্ত পেশী শিথীল হয়ে পরে এবং muscle tone কমে যায়। Airway এর পেশীও এর ব্যতিক্রম নয়। স্বাভাবিক অবস্থায় এই পেশিগুলোই airway কে উন্মুক্ত রাখতে সাহায্য করে যাতে তার মধ্যে দিয়ে সহজেই বায়ু প্রবাহিত হতে পারে। ঘুমানোর সময় পেশী শিথিলতার কারণে airway এর ডায়ামিটার সামান্য হলেও কমে যায়। কিছু ব্যাক্তির ক্ষেত্রে এই ডায়ামিটার এতটাই কমে যায় যে তা বায়ু প্রবাহের পথে বাঁধা সৃষ্টি করে এবং টারবুলেন্স ঘটায়। স্বাভাবিক ভাবেই, যখন নাসিকা গহ্বরের মধ্যে বায়ু প্রবেশ করে, airway এর মধ্যে দিয়ে প্রবাহিত হয় তখন তার গতিবেগ বাইরের থেকে অপেক্ষাকৃত ভাবে অনেক বেশি থাকে। এই সময় তা বাঁধাপ্রাপ্ত হলে অধিক গতিবেগে airway এর নরম এবং floppy টিস্যুতে গিয়ে ধাক্কা মারে। ফলস্বরূপ, vibration বা কম্পনের সৃষ্টি হয়। খুব জোড়ে হওয়া দিলে পতাকা যেভাবে উড়তে থাকে, অনেকটা তার সাথে তুলনা করতে পারেন। জেগে থাকার সময় airway এর পেশীগুলো টিস্যুকে শক্ত ভাবে ধরে রাখে এবং নিরবিচ্ছিন্ন ভাবে বায়ু প্রবাহের জন্য যথেষ্ট জায়গা থাকার কারণে নাক ডাকার শব্দ সাধারণত শোনা যায় না।
বয়সের সাথে সাথে আমাদের পেশীর স্থিতিস্থাপকতা বা ইলাস্টিসিটি কমতে শুরু করে, ফলে তা নরম বা flaccid হয়ে পরে। এছাড়া ওবেসিটির কারণে airway এর টিস্যুতে অতিরিক্ত ফ্যাট সঞ্চিত হলে পেশীর পক্ষে এই টিস্যুকে শক্ত করে ধরে রাখা সম্ভব হয় না। ফলে নাক ডাকার শব্দ আরও বৃদ্ধি পায়।
তথ্যসূত্রঃ Why do we snore?


আমাদের সকলেরই একটি সাধারণ ধারণা যে পশুপাখিরা মানুষের চেয়ে বেশি ভালো শুনতে পায়। বিশেষত কুকুর, বিড়াল বিভিন্ন চতুষ্পদ প্রাণী যে সমস্ত শব্দ শুনতে পায় তার ১০% ও আমরা শুনতে পাই না কি সন্দেহ আছে। এর প্রধান কারণ হিসাবে বলা যায় যে, মানুষ তার survival বা বেঁচে থাকার জন্য শ্রবণশক্তির ওপরে যতটা না নির্ভরশীল, অন্যান্য প্রাণী সেখানে অনেক বেশি নির্ভর করে তাদের ইন্দ্রিয়গ্রাহ্য অনুভূতির ওপর। মানুষের পূর্বপুরুষেরা যখন নিজেই শিকার করে নিজের খাদ্য সংস্থান করত তখন অনেক বেশি নিজেদের দৃষ্টি শক্তি এবং শ্রবণশক্তির ওপর নির্ভরশীল ছিল। এই নির্ভরশীলতা অনেকাংশে কমে যায় আজ থেকে প্রায় ১০,০০০ বছর আগে, যখন কৃষিব্যাবস্থার সূত্রপাত ঘটে। প্রাণীজগতের বিবর্তনের অন্যতম একটি মূল মন্ত্র হল "use it or lose it"। আর শুধুমাত্র কি এই কারণেই মানুষের বিভিন্ন ইন্দ্রিয়ের ক্ষমতা গুলো ভোঁতা হয় গেল না কি এর পিছনে রয়েছে আরও কোনো কারণ?
কোনো শব্দ শ্রুতি গ্রাহ্য হবে কি হবে না তা নির্ভর করে শব্দটির পিচ এবং লাউডনেসের ওপর। সাধারণত আমাদের শ্রুতি গ্রাহ্য শব্দের পিচ ২০ হার্জ থেকে ২০,০০০ হার্জের মধ্যে থাকে। যদিও ২০০০-৫০০০ হার্জের শব্দের প্রতি আমাদের কান সবথেকে বেশি সংবেদনশীল। কুকুরের ডাকের শব্দ আমাদের কানের জন্য খুব বেশি পিচ সম্পন্ন আবার হাওয়ার শব্দ খুব কম পিচ সম্পন্ন হওয়ায় সবসময় তা শ্রুতি গ্রাহ্য হয় না।
কিন্তু loudness এর পরিপ্রক্ষিতে বিচার করলে মানুষের কান অনেক শব্দের ক্ষেত্রে কুকুরের থেকে বেশি সংবেদনশীল। সাধারণত ০-৮৫ ডেসিবেলের শব্দ আমাদের কানের জন্য উপযুক্ত। এর থেকে বেশী জোড়ে শব্দ হলে তাতে আমাদের কান ক্ষতিগ্রস্ত হতে পারে। অ্যাম্বুলেন্সের সাইরেনের শব্দ ১২৫ ডেসিবেল আবার আমাদের গলার শব্দ সাধারণত ৬৫ ডেসিবেল হয়ে থাকে।
নিউ ইয়র্কের বিংহামটন ইউনিভার্সিটির একটি গবেষণার তথ্য বলছে যে মানুষের পূর্বপুরুষের বর্তমান মানুষ এবং শিম্পাঞ্জির তুলনায় কিছু নির্দিষ্ট কম্পাঙ্কের শব্দ শুনতে পাওয়ার ক্ষমতা অনেক বেশি ছিল। তাদের ক্ষেত্রে শ্রুতি গ্রাহ্য শব্দের কম্পাঙ্ক ছিল ১৫০০ থেকে ৩৫০০ হার্জ যা বর্তমান মানুষের ক্ষেত্রে ২০০০ থেকে ৫০০০ হার্জ। তাই বিবর্তনের সাথে সাথে মানুষের শ্রবণশক্তি হ্রাস পেয়েছে না বলে বলা ভাল, উচ্চ কম্পাঙ্কের শব্দের প্রতি মানুষের কান অনেক বেশি সংবেদনশীল হয়ে উঠেছে। এবং এই নির্দিষ্ট কম্পাঙ্কের শব্দের জন্য মানুষের কান অন্যান্য প্রাইমেটের থেকে কিন্তু অনেক বেশি শক্তিশালী।
এই বিবর্তনের মূল কারণ হল "complex short-range vocal communication"। অর্থাৎ বিবর্তনের সাথে সাথে আজ আমরা প্রকৃতির মাঝে দাঁড়িয়ে একে অপরকে চিৎকার করে ডাকার থেকে ডাইনিং টেবিলে বসে ক্যান্ডেল লাইট ডিনার করার সময় ফিস ফিস করেই বেশি কথা বলি। আর শব্দ যেখানে কম, কান যে সেখানে একটু বেশি সেনসিটিভ হবেই সে কথা তো সবাই জানে।
তথ্যসূত্রঃ Do animals have better hearing than humans? | Health24
%251%24s&ampshare=https%3A%2F%http://2Fwww.news24.com
%2Fhealth24%2Fmedical%2Fhearing-management%2Fnews%2Fdo-animals-have-better-hearing-than-humans-20180227


সত্যিই ডিপ্রেশনে আক্রান্ত হলে, শুধুমাত্র লেখার মাধ্যমে তাঁর মন ভালো করা হয়তো সম্ভব নয়। কিন্তু এই মুহূর্তে পৃথিবীর আনাচে কানাচে ঘটে চলা, নিঃসন্দেহে মন ভালো করা কিছু ঘটনার গল্প তো বলাই যায়।
ভালোবাসার জয় সর্বত্র: ইতালির নাগরিক Luca Trapanese এর বহুদিনের ইচ্ছে ছিল একটি ছোট্ট শিশুকে দত্তক নেওয়ার। কিন্তু সমকামী এবং সিঙ্গেল পুরুষ হওয়ার সুবাদে তাঁকে বহু বাঁধার সম্মুখীন হতে হয়েছে। এমনকী, বিভিন্ন সংস্থা থেকে তাঁকে বলা হয় যে একমাত্র শারীরিক এবং মানসিক ভাবে প্রতিবন্ধী শিশুকেই দত্তক হিসাবে তাঁকে দেওয়া যেতে পারে। এমনই একটি অনাথ আশ্রমের ছোট্ট মেয়ে অ্যালবা ছিল ডাউন সিনড্রোমের মতো একটি জেনেটিক রোগে আক্রান্ত। শুধুমাত্র তার এই রোগের কারণে বাচ্চা মেয়েটিকে ২০টিরও বেশি পরিবার দত্তক নিতে প্রত্যাখ্যান করে। ঠিক এই সময় এগিয়ে আসেন Luca। এক মুহূর্তের জন্যও দ্বিধান্বিত না হয়ে তিনি অ্যালবাকে নিজের কাছে নিয়ে আসেন। তাঁর কথায়
Since I was 14, I have volunteered and worked with the disabled, so I felt I had the right experience. When I first held Alba in my arms, I was overcome with joy. This is nothing but our life story.”
Luca তাঁর জীবনের অসাধারণ এই জার্নিটাকে শুধু যে উপভোগ করেছেন তাই নয়, সোশ্যাল মিডিয়াতে দুবছর ধরে তা শেয়ারও করেছেন। তাঁর কাছে এই জীবনে আজ অ্যালবার থেকে বেশি আর কিছুই গুরুত্বপূর্ণ নয়।
শারীরিক প্রতিবন্ধকতাকে হারিয়ে জিতে যাওয়া কিছু ইচ্ছে ডানার রূপকথা : ইউনাইটেড কিংডমের সেনাবাহিনীর উচ্চপদে আসীন Neil Heritage ২০০৪ সালে ইরাকের একটি আত্মঘাতী বিস্ফোরণের সময় গুরুতর ভাবে জখম হন। ফলস্বরূপ তাঁর শরীর থেকে বাদ চলে যায় তাঁর দুই পা। কিন্তু তিনি এখানে থেমে তো থাকেননি, বরং এমন অনেক কিছু করেছেন যা একজন শারীরিক ভাবে সুস্থ মানুষও তার এই জীব্বদশায় করে উঠতে পারেনা। অসুস্থতা থেকে ফিরে এসে তিনি triathlon সম্পন্ন করেন, স্কি শেখেন এবং আটলান্টিক মহাসাগর পাড়ি দেওয়ারও প্রস্তুতি নেন। বর্তমানে, ৩৯ বছরের প্রাক্তন এই সেনা Matterhorn পর্বত আরোহণ করেছেন এবং প্রথম প্রতিবন্ধী পর্বতারোহী হিসাবে রেকর্ড গড়ে তুলতে সক্ষম হয়েছেন। আম্যাজনের গভীর অরণ্য এবং কায়াক নদী Neil এর পরবর্তী লক্ষ্য।
গোল্ডেন ল্যাব্রাডরের সোনালী উপাখ্যান - স্টাম্পি একটি গাইড কুকুর হিসাবে প্রশিক্ষণপ্রাপ্ত হওয়ার কথা ছিল। কিন্তু দুর্ঘটনাবশত তার একটি পা জখম হয়ে যায়। ফলে তার কেরিয়ারেও পরে যায় ফুলস্টপ। কিন্তু একটি অভিনব কাজের জন্য স্টাম্পিকে ইউনাইটেড কিংডমের পক্ষ থেকে দেওয়া হয় সর্বোচ্চ সম্মান। ৯ বছর বয়সী এই গোল্ডেন ল্যাব্রাডরটি তার ১ বছর বয়স থেকে শুরু করে রক্তদান। এখনও অবধি ১০০ টারও বেশি কুকুরকে রক্ত দিয়ে প্রাণ বাঁচিয়েছে স্টাম্পি। স্টাম্পির মালিক Elly Pittaway এর কথায়,
Stumpy obviously has no idea what he’s doing it for, but if he did, I’m sure he’d be very proud of himself.
পৃথিবীর প্রতিটি কোনায় এরকম অভিনব কিছু ঘটনা অনবরত ঘটেই চলেছে। প্রতি মুহূর্তে একজনের যেমন মৃত্যু হচ্ছে তেমনই জন্ম নিচ্ছে কত সহস্র প্রাণ। দুঃখ, যন্ত্রণা, মান অভিমানের হিমবাহের নিচে চাপা পড়ে আছে এক পৃথিবী আনন্দ আর ভালোবাসা। শুধু দুঃখের সাথে সাথে আনন্দের এই মনি মানিক্য আর পরশপাথরগুলোতো আমাদেরই খুঁজে বের করতে হবে।


মধুর অসংখ্য গুণাবলীর জন্য একে "গোল্ডেন লিকুইড" বললেও মনে হয় অত্যুক্তি হবে না। ঔষধি গুন থেকে রূপচর্চার উপাদান, মধুর জুড়ি মেলা ভার। কিন্তু মধুর সাথে গরম জল বা গরম দুধ বা চায়ের সংমিশ্রণ সম্পর্কে বিতর্কের শেষ নেই। কারও মতে গরম জলে মধু শরীরের জন্য, বিশেষত ওজন হ্রাস বা বিপাক ক্রিয়ার উন্নতির জন্য খুবই উপকারী। আবার আয়ুর্বেদ শাস্ত্র মতে গরম পানীয়ের সাথে মধু যোগ করা হলে তার ফলাফল হতে পারে বিষাক্ত ও ভয়ঙ্কর। এই তর্ক বিতর্ক, মিথ এবং অযৌক্তিক দাবীকে সরিয়ে রেখে দেখা যাক বিজ্ঞান কী বলে।
যারা মনে করেন যে গরম পানীয়ের সাথে মধু মিশিয়ে খেলে মধুর গুনাবলী নষ্ট হয়ে যায় এবং আমাদের শরীরের পক্ষে যথেষ্ট ক্ষতিকারক হয়ে ওঠে, তাদের স্বপক্ষে যুক্তি এই যে, মধু গরম করলে 5-hydroxymethyl furfural বা HMF উৎপন্ন হয়। এই HMF আসলে কারসিনোজেনিক একটি পদার্থ যা অদূর ভবিষ্যতে ক্যান্সারের কারণ হতে পারে। তবে এ কথাও সত্যি যে শুধুমাত্র মধু নয়, বরং যেকোনো খাদ্যদ্রব্য যাতে সুগার বা শর্করা আছে তা উত্তপ্ত করা হলেই এই HMF উৎপন্ন হবে। অর্থাৎ অধিক তাপ প্রয়োগের ফলে মধু হয়ে উঠতে পারে ক্ষতিকারক HMF এর উৎস। কিন্তু তা মানুষের জন্য ঠিক কতটা ক্ষতিকারক? আদৌ কি তা আমাদের জন্য বিষাক্ত হয়ে উঠতে পারে?
নেশেন্যাল সেন্টার ফর বায়োটেকনোলজির একটি গবেষণার তথ্য অনুযায়ী, মধুকে ১৪০ ডিগ্রি সেন্টিগ্রেডের থেকে বেশি উত্তপ্ত করা হলে অথবা ঘিয়ের সাথে মেশানো হলে এই HMF উৎপন্ন হয়। কিন্তু গরম দুধ বা চা বা গরম জলের তাপমাত্রা ১৪০ ডিগ্রি সেন্টিগ্রড তাপমাত্রার তুলনায় অনেক কম। এছাড়া এই পরিমাণ তাপে মধুতে যে HMF উৎপন্ন হয় তার পরিমাণ ২৫-৭৫ পিপিএম, যা অন্যান্য খাবারের মধ্যে থাকা HMF এর তুলনায়ও যথেষ্ট কম। উপরন্তু HMF এর কারসিনোজেনিক ধর্মও এখনো পর্যন্ত খুব স্পষ্ট ভাবে প্রমানিত নয়।
তাই, গরম দুধে বা জলে বা চায়ে মধু মেশালে তা কখনোই ক্ষতিকারক হয়ে ওঠে না। বরং বলা যায় যে, গরম হওয়ার কারণে মধুর কিছু উপাদান denatured হয়ে যায় এবং অবশ্যই মধু থেকে আর সেই গুনাবলী পাওয়া যায় না। তাই, গরম দুধ, জল বা চায়ে সরাসরি মধু না মিশিয়ে, একটু ঠাণ্ডা করে তার সাথে মধু যোগ করাই শ্রেয়।
তথ্যসূত্রঃ Honey With Warm Milk: A Toxic Combination?
.


আমাদের প্রায় প্রত্যেকেরই শৈশবের দিনগুলো রূপকথার জগতে কেটেছে। সিন্ড্যারেলা, স্নো হোয়াইট, ব্যাঙ্গমা - ব্যাঙ্গমি, সুয়োরানি - দুয়োরানি অথবা পক্ষীরাজের ঘোড়া; রূপকথার প্রতিটি চরিত্র আমাদের জীবনে ছিল চরম ভাবে বাস্তব। আজ নস্টালজিয়ার মেমোরি লেন ধরে যখন হাঁটতে থাকি, তখনও বার বার এই রূপকথার জগৎ আমাকে হাতছানি দিয়ে ডাকে। রূপকথার গল্প একটি বাচ্চার মানসিক বিকাশে কতটা ইতিবাচক অথবা কতটা নেতিবাচক প্রভাব ফেলে তা সত্যিই তর্ক সাপেক্ষ, কিন্তু একটা কথা নিশ্চিত ভাবে বলতে পারি যে এই রূপকথা যতই মিথ্যে বা বিভ্রমের এক জগৎ হোক না কেন, আজ কিন্তু রূপকথার জন্যই আমাদের শৈশবটা আমাদের কাছে এত প্রিয়।
রূপকথা নিঃসন্দেহে ফ্যান্টাসি আর বাস্তবতার সীমারেখাটাকে ধুয়ে মুছে নিশ্চিহ্ন করে দেয়। একটি বাচ্চা তার ছোটবেলায় রূপকথার জগৎটাকেই সত্যি বলে মনে করতে থাকে। তার মনে হয় সিন্ডারেলাকে তার সৎ মা, সৎ ভাই বোনের অত্যাচার থেকে উদ্ধার করতে হবে। দুয়োরানীর দুঃখ দেখে তার মন প্রাণ কেঁদে ওঠে। দৈত্যপুরীর রাক্ষস বধ করার উদ্দেশ্যে রাজপুত্রের সাথে সেও ঘোড়ায় চেপে পাড়ি দেয়। রূপকথার গল্পগুলো কিন্তু একটি বাচ্চাকে ভালো খারাপের পার্থক্য করতে শেখায়। ছোটবেলা থেকেই একটি বাচ্চা বুঝতে শেখে যে ভালো কাজের যেমন পুরস্কার পাওয়া যায় সবসময়, তেমনই খারাপ কাজের জন্য শাস্তি বরাদ্দ রয়েছে। আর এই মূল্যবোধ কিন্তু আজীবন একটি মানুষের সাথে থাকে।
বাস্তব জীবনের সাথে অবশ্যই রূপকথার জগতের আকাশ পাতাল পার্থক্য। রূপকথার জগতে শুধুই সাদা আর কালো, সেখানে ধূসর বর্ণের কোনো স্থান নেই। কিন্তু একটি বাচ্চা যদি ছোটবেলা থেকেই চরম বাস্তবতার সম্মুখীন হয়, যদি ছোটবেলা থেকেই তাকে বোঝানো হয় যে জীবনে সবসময় ভালো কাজে পুরস্কার পাওয়া যায় না, অথবা beauty আর beast এর লড়াইয়ে আজকাল সিন্ড্যারেলারই শ্বাসরুদ্ধ হয়ে মৃত্যু ঘটে তাহলে তার শিশু মনে কী প্রভাব পড়তে পারে, ভেবে দেখুন একবার। এই পৃথিবী সম্পর্কে তার ধারণা, তার সুক্ষ্য সুক্ষ্য মূল্যবোধগুলোই তো তৈরি হবে না। যে পৃথিবীতে তাকে সামনের বহু বছর কাটাতে হবে তার সম্পর্কে প্রথমেই এত রূঢ় ও কঠিন সত্যের প্রকাশ করা হলে তার প্রভাব ভয়ঙ্কর হতে পারে বলে আমার বিশ্বাস। এমনিতেই, আজকাল বর্তমান প্রজন্মের ছোট্ট ছোট্ট বাচ্চাদের জীবনে রূপকথার খুব একটা স্থান আছে বলে মনে হয় না। টেকনোলজি আর বাস্তবতার মেলবন্ধনে তাদের শৈশব আমাদের থেকে অনেকটাই আলাদা। তবুও যেটুকু ইনোসেন্স আজও আছে, সেটুকুই না হয় বাঁচিয়ে রাখলাম।
জীবন সম্পর্কে আমাদের দৃষ্টিভঙ্গি সবার আলাদা। আপনি যেভাবে এই জীবন এই পৃথিবীকে দেখেন, আপনার সন্তান সেই ভাবে নাও দেখতে পারে। তাই সে তার নিজস্ব দৃষ্টিভঙ্গি নিজেই গড়ে তোলার চেষ্টা করুক। বড় হওয়ার সাথে সাথে নিজেই বুঝতে পারবে যে পৃথিবীটা রূপকথার জগৎ নয়, তবুও আমাদের সকলের মাঝে কোথাও না কোথাও এক টুকরো রূপকথা ঠিক বেঁচে থাকে। আর তাকে বাঁচিয়ে রাখার আশা তে অথবা রূপকথার গল্পের মতো জীবনের একটা হ্যাপি এন্ডিংয়ের আশাতেই তো এই পথ চলা। এই রূপকথা অথবা এই ছোট্ট আশাটার মৃত্যু ঘটলে জীবনে পথ চলাটা যে ঠিক কতখানি কঠিন হয়ে পড়ে তা ছোট ছোট পথ শিশুদের দেখলে বেশ বোঝা যায়, যাদের শৈশবের দিনগুলো অর্থ উপার্জনের সংগ্রামেই কেটে গেল, যাদের জীবনে রূপকথার কোনো স্থান নেই।
এক্সপেক্টেশন আর রিয়ালিটির দ্বন্দ্ব সেই প্রাচীন কাল থেকেই চলে আসছে। কিন্তু এক্সপেক্টেশন ছাড়া এই বাস্তবতার যে কোনো অস্তিত্বই নেই। সেইরকমই রূপকথা ছাড়াও এই জীবন তো অর্থহীন। রূপকথার গল্প না পড়লে বাচ্চাটি শিখতেই পারবে না যে এই পৃথিবীতে চাওয়া আর পাওয়ার মধ্যে এক বিস্তর পার্থক্য আছে। জীবনটা রূপকথার গল্প হয়তো কোনোদিনও হবে না, কিন্তু জীবনের কোনো মোড়ে এসে কখনো কখনো কোনো রূপকথাও যে সত্যি হয় তা জানতে গেলে আগে রূপকথার সাথে তো পরিচয় হওয়াটা দরকার। জীবনে পেছন ফিরে তাকালে যে নিষ্পাপ শৈশবটা পরে থাকবে, তার নস্টালজিয়ায় বিভোর হয়ে কিছুটা দিনও যাতে বড় হয়ে কাটাতে পারি তার জন্য শৈশবের এই মিষ্টি সুন্দর মিথ্যে গল্পের অবশ্যই প্রয়োজন আছে। জীবনের জটিল কুটিল সমস্ত সমীকরণ সমাধান করার জন্য বাকি দিনগুলো তো পরেই রইল, কিছুটা দিন আমরা তাদেরকে নিজেদের জগতে না হয় থাকতে দিলাম।


সাধারণত হাতির স্মৃতিশক্তি অপেক্ষাকৃত ভাবে অনেক বেশি শক্তিশালী হয়ে থাকে। তবে, অবশ্যই হাতিরও সময়ের সাথে সাথে বিস্মরণ ঘটে এবং সব হাতির স্মৃতিশক্তিও সমান প্রখর হয় না। বিভিন্ন গবেষকরা হাতি নিয়ে কাজ করার সময় প্রত্যক্ষ করেছেন যে আফ্রিকান হাতিদের মধ্যে সবথেকে বয়স্ক এবং মেয়ে হাতির (matriarchs) ক্ষেত্রে এই স্মৃতিশক্তি অবিশ্বাস্য রকমের বেশি। এই matriarchs রা বহুদিন ধরে কোনো স্মৃতি মনে রাখতে সক্ষম। তাই ভবিষ্যতে খুব সহজেই তারা তাদের পুরনো কোনো বন্ধু অথবা শত্রুকে শনাক্ত করতে পারে।
প্রখর স্মৃতিশক্তির কারণেই হাতি কোনো জায়গা থেকে খাবার বা জলের সন্ধান পেলে সেটাও সহজে ভুলে যায় না। ট্রপিক্যাল রেইন ফরেস্টের মতো ঘন জঙ্গলেও তারা তাদের খাদ্যের উৎসস্থল মনে রেখে ভবিষ্যতে একই জায়গায় চলে যেতে পারে। আর ঠিক এই কারণেই অন্যান্য প্রাণীদের থেকে হাতির গড় আয়ু অপেক্ষাকৃত ভাবে বেশি (৫০-৬০ বছর)।
বিভিন্ন গবেষণা থেকে দেখা গেছে হাতিরা কোনো ভাবে আঘাত পেলে তাও বহুদিন পর্যন্ত মনে রাখতে পারে। এমনকী, শত্রুপক্ষকে মনে রেখে তার প্রতি প্রতিহিংসাপরায়ণ হয়ে ওঠারও নজির পাওয়া যায়। বহু সময় দেখা গেছে যে আফ্রিকান হাতিরা কোনো একটি নির্দিষ্ট গন্ধ বা নির্দিষ্ট রঙের কাপড় দেখলে আক্রমণাত্মক হয়ে উঠেছে অথবা কোনো নেতিবাচক প্রতিক্রিয়া দেখাচ্ছে। হাতির এই আচরণের কারণ অনুসন্ধান করলে বোঝা যায় যে মাসাইমারার জঙ্গলে যে উপজাতিরা বসবাস করে তারা অনেকসময় হাতিদের লক্ষ্য করে বর্শা নিক্ষেপ করতো এবং সেই সমস্ত উপজাতির মানুষের পরিধেয় কাপড়ের সাথে সাদৃশ্য খুঁজে পেলেই হাতির দল উত্তেজিত হয়ে পড়ে।
কিন্তু হাতির এই অবিশ্বাস্য স্মৃতিশক্তির কারণ কী? বিজ্ঞানীদের মতে, হাতির মস্তিষ্কের ওজন প্রায় ১১ পাউন্ড যা যে কোনো স্থলজ স্তন্যপায়ী প্রাণীর মস্তিষ্কের থেকে বেশি। তুলনা করলে দেখা যায় যে, সবথেকে "স্মার্ট" স্তন্যপায়ী প্রাণীদের মধ্যে উল্লেখযোগ্য যারা অর্থাৎ মানুষ এবং বটল নোস ডলফিন, তাদের মস্তিষ্কের ওজন মাত্র ৩ পাউন্ড। যদিও মস্তিষ্কের ওজনের সাথে বুদ্ধিমত্তা বা স্মার্টনেসের সরাসরি কোনো সম্পর্ক নেই, তবুও হাতি কিন্তু অন্যান্য স্মার্ট স্তন্যপায়ী, যেমন ডলফিন বা শিম্পাঞ্জির সমকক্ষ[1] ।
গঠন এবং জটিলতার দিক থেকেও মানুষ এবং হাতির মস্তিষ্কের অনেক সাদৃশ্য খুঁজে পাওয়া যায়। বিভিন্ন আবেগ অনুভূতির বহিঃপ্রকাশ হাতির মধ্যে দেখতে পেয়েছেন গবেষকেরা। দুঃখ, আনন্দ, পরোপকারিতা, মিমিক্রি অথবা আত্মসচেতনতার মত বিভিন্ন অভিব্যক্তি লক্ষ্য করা যায় এদের মধ্যে। উদাহরণস্বরূপ বলা যায় যে, হাতিরা দলবদ্ধ ভাবে বসবাস করে এবং একমাত্র মৃত্যু ছাড়া কোনো হাতিকে তার দল থেকে আলাদা করা যায় না। এমনকী একটি হাতির মৃত্যুতে অন্য হাতির মধ্যে দুঃখ কষ্টের মত অনুভূতিও প্রকাশ পায়। মৃতদেহের সাথে নিজেদের শুড় ছুঁইয়ে তারা এই অনুভূতির বহিঃপ্রকাশ ঘটায়।
স্বার্থহীন ভাবে অন্যের উপকারের এই মনোভাব (altruism), শুধু নিজের প্রজাতির প্রাণীর ক্ষেত্রেই না, বরং অনেক সময় অন্য প্রজাতির প্রাণী, এমনকী মানুষের ক্ষেত্রেও হাতির এই আচরণের নিদর্শন পাওয়া গেছে। হাতি নিজেদেরকে আয়নায় দেখলেও চিনতে পারে, যা তাদের যথেষ্ট বুদ্ধিমত্তার পরিচয় দেয়।
স্মৃতিশক্তি হোক অথবা বুদ্ধিমত্তা, হাতি নিঃসন্দেহে বিস্ময়কর একটি স্তন্যপায়ী প্রাণী। এই প্রসঙ্গে, আরও একটি মজার তথ্য দিয়ে রাখি, হাতির শরীরে ক্যান্সার হওয়ার সম্ভাবনা প্রায় নেই বললেই চলে[2] ।
ফুটনোটগুলি
[1] Do Elephants Ever Forget?
[2] কোনো কঠিন বিষয় (পড়াশোনা সম্পর্কিত) সহজ গল্প-এর আকারে লিখতে পারবে কি? এ শ্রীময়ী চক্রবর্তী (Sreemoyee Chakraborti) এর উত্তর


ফিরে দেখা ২০২০
Every black cloud has a silver lining। আর তাই এই বছরের আকাশ যে ঘন কালো মেঘে আবৃত, তার আড়ালে লুকিয়ে থাকা সূর্যের আলোটা আরও একবার খুঁজে নেওয়ার চেষ্টা করি চলুন। হয়তো বিভিন্ন তিক্ত অভিজ্ঞতা, উদ্বেগ, মহামারী, মৃত্যু আর প্রাকৃতিক বিপর্যয়ে স্বজনহারা মানুষের হাহাকারে সেই আলোটা চাপা পড়ে গেছে। কিন্তু জন্ম ছাড়া মৃত্যুর যেমন অস্তিত্ব নেই, ভালো ছাড়াও তো খারাপ মূল্যহীন। তাই আজ এই বছরের দোরগোড়ায় এসে, পদ্ম পাতার শিশির বিন্দুর মত যেটুকু ভালো ঘটেছে তাই কুড়িয়ে নিলাম না হয়। মৃত্যু - মহামারী বাদ দিয়েও ২০২০ থেকে যা শিখলাম তাই আজ ভাগ করে নেওয়ার চেষ্টা করছি।
অসুস্থ পৃথিবীতে আজ প্রকৃতি সুস্থ হয়ে উঠেছে - এই সাল আমাদের মানবজাতির জন্য যতই বিভীষিকাময় হয় উঠুক না কেন, এই বছর কিন্তু এই পৃথিবীর অন্যান্য প্রাণীজগতের জন্য, এই প্রকৃতির জন্য হয়ে উঠেছে আশীর্বাদস্বরূপ। ইউএন এনভারমেন্ট প্রোগ্রামের দাবি অনুযায়ী এই বছর প্রকৃতি এবং জীব বৈচিত্রের জন্য এক আদর্শ বছর। গ্লোবাল এমিশন আজ প্রায় ১৭% হ্রাস পেয়েছে[1] । মানুষ গৃহবন্দি হওয়ার সুবাদে প্রকৃতি যেমন দ্রুত সুস্থ হয়ে উঠেছে, তেমনই এই পৃথিবীর অন্যান্য প্রাণীরা নির্ভয়ে সর্বত্র বিচরণ করতে পেরেছে। বিগত কয়েক মাসে আমরা এমন এমন জায়গায় ডলফিন দেখেছি যেখানে বহুবছর তারা আসতে সাহস পায়নি। অলিভ রিডল টার্টেলের মত লুপ্তপ্রায় প্রাণীর মাস নেস্টিং দেখেছি[2] ।চণ্ডীগড় এবং নয়ডার ব্যস্ত জনপদে নীলগাই এবং সম্বর ডিয়ারের মত প্রাণীর উপস্থিতি প্রত্যক্ষ করেছি। কিছুদিনের জন্য হলেও এই মহামারী কিন্তু অনেক বন্য জীবজন্তুকে তাদের হারানো বাসস্থান ফিরিয়ে দিয়েছে। মাত্র কয়েকদিনের মধ্যেই বিশ্ব উষ্ণায়ন এবং দূষণের মত রোগে আক্রান্ত এই প্রকৃতি দ্রুত সুস্থ হয়ে উঠেছে[3] । এই বছরই কিন্তু আমাদের আরও একবার শিখিয়েছে যে এই প্রকৃতির প্রতি শ্রদ্ধাশীল হওয়ার চূড়ান্ত সময় আসন্ন।
ভবিষ্যত প্রজন্মের নজির বিহীন অবদান - আমরা সবসময় আমাদের পুরনো সময়, পুরনো রীতি নীতি শিক্ষা সংস্কৃতি নিয়েই শুধু গর্ব করি। যা কিছু নতুন, আধুনিক তাকে মেনে নিতে যেন কষ্ট হয়। বর্তমান প্রজন্ম, তরুণ তরুণী সকলের শিক্ষা সংস্কৃতি নিয়ে বার বার প্রশ্নও তোলা হয়। কিন্তু এই বছরে এসব কিছুকে চ্যালেঞ্জ জানিয়েছে চেন্নাইয়ের ই - জোন বেসড একটি কোম্পানি। তারা পরিবেশ সচেতনতার উদ্দেশ্যে বিভিন্ন স্কুলের ছাত্রছাত্রীদের সামাজিক মাধ্যমে মাইক্রো গ্রীন গার্ডেনিং সম্পর্কে তথ্য দিতে থাকে এবং "become a little farmer" নামে নতুন এক উদ্যোগে অংশ গ্রহণ করার আবেদন জানায়। তারা এই স্কুল পড়ুয়াদের শুধুমাত্র খাদ্য শস্য বা শাকসবজি উৎপাদন সম্পর্কেই গাইড করেনি, বরং তাদের আচরণগত উন্নয়ন এবং উৎকর্ষতার বিকাশেও সাহায্য করেছে। আমাদের এই পরিবেশ এবং সমাজের প্রতি কৃষকদের অবিস্মরণীয় অবদান সম্পর্কে তাদের অবগত করা হয়েছে। প্রতিদিন এই খুদের দল অনলাইনে তাদের ফারমিং সম্পর্কিত পড়াশোনা এবং মাইক্রো গ্রীন গার্ডেনিং ছবি ও ভিডিও শেয়ার করতে থাকে। আর এর ফলস্বরূপ এক নজিরবিহীন ঘটনার সাক্ষী থাকলো এই বছর। লক ডাউনের মধ্যে প্রায় ২০০০ এর বেশি কিশোর - কিশোরী হয়ে ওঠে মাইক্রো গ্রীন ফার্মার[4] ।
মানসিক সুস্থতা বজায় রাখার প্রয়াসে অভিনব প্রচেষ্টা - সোনিয়া পারেখ এবং চাঁদনী সলানি ২০১৩ সালে goodwill tribe নামে একটি সংস্থার প্রতিষ্ঠা করেন। এই সংস্থার অন্যতম একটি কর্মসূচি ছিল যে, অচেনা মানুষদের উদ্দেশ্যে ভালো অথবা পজিটিভ কিছু কথা চিঠির মাধ্যমে লিখে পাঠানো। মহামারীর সময় এই সংস্থাটি তাদের সমগ্র কর্মসূচিকে ডিজিট্যাল স্পেসে নিয়ে যায় এবং ইমেলের মাধ্যমে অসংখ্য মানুষকে অবসাদ এবং উদ্বেগের বিরুদ্ধে লড়াই করার অনুপ্ররণা যুগিয়েছে।বর্তমানে এই সংস্থায় ১৮৬এরও বেশি ভলেন্টিয়ার নিযুক্ত আছেন। কী অভিনব প্রচেষ্টা, না? কত সামান্য কাজের মাধ্যমেও যে মানুষ মানুষের পাশে থাকতে পারে তা এই বছরটা কিন্তু দেখিয়ে দিল[5] ।
সাহসী কিছু মানুষের গল্প - দুর্যোগের এই বছরের অন্যতম এক অভিশপ্ত দিনে দুবাই থেকে কেরালাগামী যাত্রীবাহি এয়ার ইন্ডিয়ার একটি ফ্লাইট ল্যান্ডিংয়ের সময় ৩৫ ফিট নিচে পড়ে যায়। এর পরের ঘটনার ইতিবৃত্ত করে আর মন ভারাক্রান্ত করতে চাই না, বরং একটা অন্য গল্প বলি। এই ঘটনার পরে কোঝিকোড এবং মাল্লাপুরামের স্থানীয় মানুষ দুর্যোগ আর মহামারীর ভয়কে তুচ্ছ করে এগিয়ে এসেছিলেন। তাদেরই সহযোগিতায় মাত্র ২ ঘণ্টার মধ্যে এভাকুয়েশন সম্ভব হয়েছিল। বহু মানুষ রক্ত দানের মাধ্যমে এই সময় অনেক মানুষের প্রাণ বাঁচিয়েছেন। তাহলে, এই বছর শুধুই কি মৃত্যুর গল্প বলে? তা নয় হয়তো, এই বছরেই আমরা অনেক মানুষের মানবিক মুখও দেখেছি[6] ।
ফলবিক্রেতার ভাগ্য ফেরার বছর - নিউ দিল্লীর এক ফল বিক্রেতা, ফুল মিঞা। মহামারী শুরুর গোড়ার দিকে তাঁর ৩০০০০ টাকার আম চুরি হয়ে যায়। পুরো ঘটনাটি ক্যামেরাবন্দী হয় এবং কোনো ভাবে ফেসবুক এবং টুইটারের মত সামাজিক গণ মাধ্যমে প্রকাশিত হয়ে পড়ে। ব্যস, মুহূর্তে ভাইরাল হয়ে যায় এই ভিডিও। এই ভিডিও দেখার পর বহু মানুষ ফুল মিঞার একাউন্ট ডিটেইলস চায় এবং কয়েকদিনের মধ্যে ৮ লাখ টাকার মালিক হয়ে ওঠেন ফুল মিঞা। এই বছর এটাও দেখিয়ে দিল যে, সামাজিক মাধ্যম কতটা শক্তিশালী এবং তা মাঝে মাঝে ভাল কাজেও ব্যবহৃত হয়। সত্যিই "truth is stranger than fiction"[7] ।
মানবিকতার আরও এক নিদর্শন - মুম্বাইয়ের সবজি বিক্রেতা অশোক সিংয়ের গল্পটাও অনেকটা ফুল মিঞার মতই। লক ডাউনের পর ৫ই আগস্ট মুম্বাইয়ের ভেন্ডী বাজারে অশোক তাঁর দোকান নতুন করে খোলেন। কিন্তু কিছুদিনের মধ্যেই বন্যা বিদ্ধস্ত পরিস্থিতিতে তাকে পুনরায় দোকান বন্ধ করে দিতে হয়। পাঁচ ছয় মাস ব্যবসা বন্ধের ধাক্কা সামলাতে না পেরে মানসিক ভাবে বিপর্যস্ত হয়ে পড়েন এবং বাড়ি ফেরার পথে কিং সার্কেলের কাছে এসে তিনি কান্নায় ভেঙে পড়েন। এই ঘটনাই মুম্বাই মিরর নামে এক ফটোগ্রাফারের লেন্স বন্দী হয়ে ফেসবুকে প্রকাশিত হয়। এর পরের ঘটনা সকলেই আন্দাজ করতে পারছেন। ফুল মিঞার মতই অশোক ও অচেনা অজানা মানুষের কাছ থেকে ৫ লাখ টাকার সাহায্য লাভ করেন[8] ।
সব হারিয়েও পড়ে পাওয়া চোদ্দ আনার বছর - কানহাইয়ান সুভ্রমানিয়ান নামে এক কৃষক তাঁর ক্ষেতে প্রায় ৯৫ টন বাঁধাকপি ফলিয়েছিলন। কিন্তু আকস্মিক লক ডাউনের প্রভাবে একজন বিক্রেতাও না পেয়ে তাঁর এই পরিশ্রম এবং ৪ লাখ টাকার বিনিয়োগ বিফলে যেতে বসেছিল। ঠিক এই মুহূর্তে তিনি সিদ্ধান্ত নিয়েছিলেন যে তাঁর এই দুর্দশার কথা তিনি টুইট করে সকলকে জানাবেন। ১৮ই এপ্রিল তাঁর এই টুইটটি প্রায় ৩৪০০০০ এর বেশি ভিউ পায় এবং বহু মানুষ সাহায্যের হাত বাড়িয়ে দিয়ে তাঁর ক্ষেতের সমস্ত বাঁধাকপি কিনে নেন। আনন্দে আপ্লুত হয়ে ৫০ ঊর্ধ্ব এই মানুষটি এক সংবাদ মাধ্যমের সাক্ষাৎকারে বলেন,
"I was truly overwhelmed when I first saw that the tweet was going viral. My son showed me the number of retweets and the comments on the post that I had shared. It was amazing to see how our citizens were willing to help people during the lockdown."
আপনার জীবনের দাবার চাল যে কখন বদলে যাবে তা কেউ বলতে পারে না। তাই "হাল ছেড়ো না বন্ধু, বরং কণ্ঠ ছাড়ো জোরে"[9] ।
সব বাধা অতিক্রম করার বছর - মাইসোরের কিছু পরিযায়ী শ্রমিক তাদের ৬ ছেলে মেয়েকে নিয়ে কোচির vallarpadam ব্রিজের নিচে সংসার পেতেছিলেন। লক ডাউনের সময় এই কচিকাঁচার দলের স্কুলে যাওয়া বন্ধ হয়ে যায়। আর যেখানে দুবেলা দুমুঠো খাদ্য সংস্থান করাটাই চ্যালেঞ্জ সেখানে স্মার্টফোন বা অনলাইন ক্লাসের কথা চিন্তা করাটা হাস্যকর তো বটেই, সাথে আকাশ কুসুম কল্পনাও। কিন্তু যেখানে সব আশার শেষ হয়ে যায়, সব দরজা বন্ধ হয়ে যায় সেখানেই তো নতুন দরজা খোলে আর সেই দরজা দিয়েই আলোর বিচ্ছুরণ ঘটে মানুষের অন্ধকার জীবনে। সেন্ট জন বস্কো ইউ পি স্কুলের শিক্ষিকারা স্বয়ং চলে আসেন এই বাচ্চাদের জীবনে শিক্ষার আলো নিয়ে। এই স্কুলের প্রধান শিক্ষিকা এলিজাবেথ ফার্নান্ডেজ এবং তাঁর তিন সহকারী শিক্ষিকাকে নিয়ে প্রতিদিন অনেকটা পথ অতিক্রম করে চলে আসতেন এই বাচ্চাদের কাছে। সমস্ত রকম সুরক্ষা নিয়ে, বিভিন্ন রঙীন চার্ট ও ইন্টার এক্টিভ গেমসের মাধ্যমে তাঁরা লক ডাউনের দিনগুলোতেও বাচ্চাদেরকে মাতিয়ে রাখতেন। এই বছরের শেষে সত্যই আজ একটা কথাই বলা যায় "সত্য সেলুকাস, কী বিচিত্র এই দেশ।[10] "
দরিদ্র মানুষের জন্য বিজ্ঞান - থানের একটি এগ্রি টেক স্টার্টাপের প্রতিষ্ঠাতা হলেন, আইআইট বোম্বের প্রাক্তন ছাত্র বিকাশ ঝা। মহামারী এবং লক ডাউনের মাঝেও তিনি অত্যন্ত স্বল্প মূল্যে কৃষকদের জন্য বানিয়ে ফেলেন subjee cooler। যার ফলে দরিদ্র কৃষকেরাও আজ কোল্ড স্টোরেজের সুবিধা পেতে পারেন নাম মাত্র টাকায়। galvanised iron tank এবং ইট দিয়ে বানানো এই কুলারটি evaporative cooling পদ্ধতিতে কাজ করে। অর্থাৎ জল বাষ্পীভূত হওয়ার সময় আশেপাশের পরিবেশ থেকে শক্তি সংগ্রহ করে এবং ফলস্বরূপ তাপমাত্রা হ্রাস পেয়ে ঠাণ্ডা হয়ে যায়। এখনও পর্যন্ত উড়িশ্যার সুন্দর গড়ে ৫৪টি subjee cooler ইনস্টল করা হয়েছে যার থেকে উপকৃত হয়েছে প্রায় ১০০এরও বেশি কৃষক। পৃথিবী ব্যাপী এক ভয়ঙ্কর মারণ রোগের বিরুদ্ধে লড়াই করছে যখন বিশ্বের সমস্ত মানুষ, তখন বিকাশের মত মানুষজনের এই সামাজিক দায়িত্ব, সহানুভুতশীলতা এবং বিজ্ঞানের প্রতি যে অবদান তা আমাদের সবার লড়াইকে অনেক সহজ করে দেয়। এই বছর এই শিক্ষাও দেয় যে বিজ্ঞান কারও একার নয়, সমগ্র প্রাণীজগতের উন্নতি সাধনই বিজ্ঞানের অভিপ্রায়[11] ।
শেষের কিছু কথা
আমি এই উত্তরে সমস্ত ঘটনা ভারতবর্ষের প্রেক্ষিতে উল্লেখ করলেও, আমার বিশ্বাস যে এ শুধু আমার দেশের গল্প নয়। পৃথিবীর প্রতিটি প্রান্তে এই বছর এমন অনেক ভালো ঘটনা ঘটেছে যা হয়তো আপাতদৃষ্টিততে চোখে পড়ছে না। এই বছর আমাদের থেকে কেড়ে নিয়েছে যেমন অনেক কিছু, তেমনই শূন্য হাতেও কিন্তু ফেরায়নি। আসলে সমস্ত ভালো, সমস্ত আনন্দ আজ দুঃখ, মৃত্যু, মহামারীর নিচে চাপা পড়ে আছে। নতুন বছরে আমরা না হয় পুরানো এই অবর্জনাগুলোকে সরিয়ে চারিদিকে ছড়িয়ে থাকা অমূল্য রতনগুলকে কুড়িয়ে নিই[12] ।
ফুটনোটগুলি
[1] Soumyajit Pattnaik on Twitter
[2] Soumyajit Pattnaik on Twitter
[3] The Earth Isn’t Waiting for Pre-COVID “Normal”
[4] Over 2000 Children Turn into Microgreens Farmers During the COVID-19 Lockdown
[5] COVID-19: Strangers Across The World Send Letters of Hope To Those Battling Anxiety
[6] Air India Crash: Just 24, Doctor Shares Moving Story of Courage From The Hospital
[7] "Overwhelmed," Says Delhi Mango Seller, Flooded By Donations After Loot
[8] Help pours in for vegetable vendor Mirror photographer captured crying
[9] People Helped This Farmer Sell His Produce Amid Lockdown In the Most Heartwarming Way!
[10] Kerala Teachers Ensure Even Kids Living Under a Bridge Learn, Despite Lockdown
[11] IIT Grad's Low-Cost Innovation Helps Farmers in Lockdown Earn 30% More!
[12] IIT Grad's Low-Cost Innovation Helps Farmers in Lockdown Earn 30% More!


গন্ধের প্রতি আমি বরাবরই খুব সংবেদনশীল। আমার কাছে প্রতিটা গন্ধের আলাদা আলাদা স্মৃতি খুব সযত্নে রাখা রয়েছে অথবা হয়তো প্রতিটা স্মৃতির আলাদা আলাদা গন্ধ আছে। রাগ, দুঃখ, আনন্দ, অভিমান সব কিছুরই যেন গন্ধ আমার নাকে ভেসে আসে। আমার কাছে কুয়াশা ভেজা শীতের সকালের গন্ধ আছে, শরতের আকাশে পুজো পুজো গন্ধ আছে আবার মৃত্যুরও আলাদা গন্ধ আছে। তাই এত গন্ধের মাঝখানে প্রিয় গন্ধ খুঁজে বের করা সত্যিই খুব কঠিন।
বৃষ্টির গন্ধ : শুধুমাত্র বৃষ্টির পরের মাটির সোঁদা গন্ধ নয়, দূরে কোথাও বৃষ্টি হলে অথবা বৃষ্টি আসার পূর্ব মুহূর্তে আমি যেন গন্ধ অনুভব করতে পারি। আর এই গন্ধটা আমার কাছে ভীষণ প্রিয়। সমস্ত ক্লান্তি, অভিমান, মন খারাপ সব এক লহমায় মুছে দিয়ে যায় এই গন্ধ।
নতুন বইয়ের গন্ধ : এই গন্ধের প্রতি প্রেম মনে হয় শুধুমাত্র আমার না, বহু মানুষের। আর ঠিক এই কারণে কোনোদিন ই- বুকের ভক্তই হতে পারলাম না। কাগজের পাতার মন কাড়া এই গন্ধটা যে আমি বহু চেষ্টা করেও মোবাইল বা ল্যাপটপের স্ক্রিনে খুঁজে পাই না। এই প্রসঙ্গে বলি, বইয়ের গন্ধ বা অ্যারোমার কিন্তু খুব সুন্দর একটা ইংরেজি প্রতিশব্দ আছে - bibliosmia।
ছাতিমের গন্ধ: আরও একটি অসাধারণ অনুভূতি সৃষ্টি করা গন্ধ। ছাতিমের গন্ধ আমার মধ্যে পুজোর ছুটির এক ভালোলাগার স্মৃতি বয়ে নিয়ে আসে। স্পষ্ট ভাবে বুঝতেও পারি না এই গন্ধ ঠিক কোন স্মৃতির গল্প আমায় বলতে চায়, কিন্তু এইটুকু বুঝতে পারি যে নিঃসন্দেহে তা কোনো মন ভালো করা স্মৃতি।
গরম চায়ের গন্ধ: আমার বহুদিনের একটা ইচ্ছে ছিল যে কোনো এক শীতকালের ভোরবেলায় ময়দানে গিয়ে ধোঁয়া ওঠা গরম চা খাবো। ঠিক এই ভাবনা থেকেই কি না জানিনা, গরম চায়ের গন্ধটা আমার ভীষন রিফ্রেশিং লাগে, সমস্ত ক্লান্তি যেন দূর হয়ে যায়।
রঙের গন্ধ: এই গন্ধটাও মনে হয় আমার মত অনেকেরই প্রিয়। তবে বেশিক্ষণ এই গন্ধের মধ্যে থাকলে কতটা ভালোলাগবে নিশ্চিত হয়ে বলতে পারছি না। যাইহোক, রঙের গন্ধ সব সময় নতুন বাড়ির একটা স্মৃতি বয়ে নিয়ে আসে।
গোবিন্দ ভোগ চালের গন্ধ: খিচুড়ি হোক বা পায়েস, কিম্বা শুধুই গরম ভাত আর ঘি, গোবিন্দ ভোগ চালের গন্ধটা আমার খুব পছন্দের। যে কোনো পুজোয় ঠাকুরের ভোগে এই চালটাই সবসময় ব্যবহার করা হয় বলে, না কি ছোটবেলায় স্কুলে যাওয়ার সময় মা বেশিরভাগ দিন গোবিন্দ ভোগ চালের ভাত ঘি আলু সিদ্ধ দিয়ে মেখে খাইয়ে দিত বলেই এই গন্ধটা আজও এত প্রিয় সে কথা বলতে পারি না।
জঙ্গলের গন্ধ: পাহাড় বা সমুদ্র থেকে জঙ্গল সবসময় আমাকে বেশি টানে। জঙ্গলের নিস্তব্ধতার মধ্যেও আলাদা একটা শব্দ যেমন আছে, তেমনই একটা অদ্ভুত অন্যরকম গন্ধও আছে। আর এই জংলী ফুল আর গাছের এই গন্ধটাই আমাকে আকর্ষণ করে। সত্যি কথা বলতে, গোলাপ বা রজনীগন্ধার গন্ধ আমার যতটা না ভালো লাগে তার থেকে অনেক বেশি উপভোগ করি জঙ্গলের গন্ধের মাদকতা।
বিরিয়ানির গন্ধ: আমার মত ভোজনরসিক মানুষের কাছে স্বাভাবিক ভাবেই ভালোবাসার অপর নাম বিরিয়ানি। তাই, বিরিয়ানির গন্ধ আমাদের মত মানুষকে যে ঠিক কতটা পাগল করে দিতে পারে তা আর বলার অপেক্ষা রাখে না।
ইলিশ মাছ ভাজার গন্ধ: আহা, এ তো শুধু একটা খাবার বা মাছ নয়, এ তো বাঙালির ইমোশন। এই গন্ধের মাধুর্য্য অনুভব করার বিষয়, ভাষা দিয়ে বোঝানো সম্ভবই না। তাই আর শব্দের বৃথা অপচয় করলাম না।
মায়ের শাড়ির গন্ধ: পৃথিবীর সমস্ত মনকাড়া গন্ধ একদিকে আর মায়ের শাড়ির গন্ধ একদিকে। কিছুর সাথে একে তুলনা করাই যায় না। এ এমন এক গন্ধ যা শুধুমাত্র আমার মুখে যে হাসি ফোটায় তাই নয়, এই গন্ধ আমাকে এক নিরাপত্তা দেয়, স্নেহের উষ্ণতা দেয়। কী চেয়েছিলাম আর কী পেলাম জীবনের সেই সব জটিল হিসেব মুহুর্তের জন্য হলেও ভুলে গিয়ে অনেক বছর আগের সেই ছোট্ট বাচ্চা মেয়েটি হয়ে যাই। আজ বাড়ি থেকে এত দূরে মায়ের শাড়ির এই গন্ধটা খুব মিস করি। ফোন, ভিডিও কল, ওয়াটস অ্যাপ অথবা নিত্য নতুন প্রযুক্তি আমার আর আমার মায়ের দূরত্ব যতই কমিয়ে দিক না কেন, মায়ের শাড়ির হারিয়ে যাওয়া গন্ধটা কিছুতেই ফিরিয়ে দিতে পারে না।
আসলে যে কোনো ভাল গন্ধ আমার যতটা না ভালো লাগে তার থেকে অনেক বেশি আকর্ষণ করে সেই গন্ধের পিছনে থাকা গল্পগুলো। আর তাই ছোটো খাটো, অদ্ভুত, তুচ্ছ কোনো গন্ধও মাঝে মাঝে হটাতই অজানা কোনো কারণে নিমেষে আমার মন ভালো করে দেয়।


খুব সুন্দর একটি প্রশ্নের জন্য ধন্যবাদ। উত্তরে যাওয়ার আগে এই প্রসঙ্গে বলি, পুকুর বা মিষ্টি জলের মাছের থেকে সমুদ্রের জলের মাছের গায়ে এই আঁশটে গন্ধ বা "fishy odour" কিন্তু অপেক্ষাকৃত ভাবে অনেক বেশি তীব্র। আর এই গন্ধ বিচারের পিছনে রয়েছে অদ্ভুত কিছু রাসায়নিক পদার্থ এবং মাছেদের স্বতন্ত্র্য শারীরবৃত্তীয় প্রক্রিয়া।
সমুদ্রের জলে মোট ওজনের প্রায় ৩% সল্ট থাকে। অপরদিকে, প্রাণী কোষের অভ্যন্তরে প্রয়োজনীয় মিনারেলের পরিমাণ ১%এর ও কম। তাই, লবণাক্ত সমুদ্রের জলের বিপরীতে নিজেদের দেহে ফ্লুইডের ভারসাম্য বা সমতা বজায় রাখার জন্য সামুদ্রিক প্রাণীদের কোষে বিভিন্ন amine এবং amino acid এর প্রাচুর্য্য দেখা যায়। সামুদ্রিক মাছের ক্ষেত্রে এমনই একটি amine হলো trimethyleamine oxide (TMAO)। যখন সামুদ্রিক মাছকে মারা হয়, তখন তার দেহের বিভিন্ন উৎসেচক এবং ব্যাক্টেরিয়া TMAO থেকে TMA বা trimethylamine উৎপন্ন করে যা এই তীব্র গন্ধের কারণ।
কিন্তু মিষ্টি জলের মাছ বা পুকুরের মাছের পারিপার্শ্বিক পরিবেশ সমুদ্রের জলের মত লবণাক্ত না হওয়ায়, খুব বেশি পরিমাণ TMAO নিজেদের দেহে উৎপন্ন হয় না। ফলে মিষ্টি জলের মাছের ক্ষেত্রে আঁশটে গন্ধের তীব্রতা অনেক কম হয়। কিন্তু, অনেক সময় কিছু মাছের গায়ে (যেমন ক্যাটফিশ) একধরনের "muddy" অ্যারোমা তৈরি হয়, বিশেষত bottom feeder এর ক্ষেত্রে। এই ক্ষেত্রে যে রাসায়নিক পদার্থ দুটি প্রধানত দায়ী তা হল, geosmin এবং methylisoborneol। ব্লু - গ্রীন অ্যালগী দ্বারা সৃষ্ট এই রাসায়নিক দুটি মাছের ত্বক এবং পেশীতে সঞ্চিত হয়ে এই অদ্ভুত গন্ধ সৃষ্টি করে।
শুধুমাত্র মাছ ভাজলেই নয়, মাছের সাথে লেবু বা ভিনিগার মিশিয়ে দিলে geosmin এবং methylisoborneol ভেঙে যায়। আবার অপরদিকে সামুদ্রিক মাছের দেহে সৃষ্ট TMAO ও লেবু, ভিনিগার, টমেটো বা অন্য যেকোনো অ্যাসিডিক পদার্থের সংস্পর্শে জলের সাথে বিক্রিয়া করে কম উদ্বায়ী পদার্থ উৎপন্ন করে যা আমাদের নাকে এসে পৌঁছাতে পারে না। ফলে, আঁশটে কোনো গন্ধের অনুভূতিও সৃষ্টি হয় না। এছাড়া কলের জলে মাছকে ভালো করে ধুয়ে নিলেও এই গন্ধ অনেকটা চলে যায়।
তথ্যসূত্রঃ Is Fish Smelly?


আজ এই মুহূর্তে মৃণাল দিদির এই প্রশ্নের উত্তর লিখতে গিয়ে পাঁচ বছর আগের একটি দিনের কথা খুব মনে পড়ছে। সদ্য স্নাতকোত্তর ডিগ্রি অর্জনের পর যখন একটি মেয়ের দু চোখ ভরা স্বপ্ন ছিল। মনে মনে কোথাও একটা আশা ছিল, বিজ্ঞানকে ভালোবেসে নতুন কিছু করার, হোক না সে যতই ক্ষুদ্র, যতই নগণ্য। আজ অবশ্য ২০২০ এর এই আমি আর ২০১৫ এর সেই আমির মধ্যে এক আকাশ পার্থক্য।
৫ বছরের সুদীর্ঘ এই যাত্রা পথের শেষ মাইলস্টোনটা লুকিয়ে ছিল মহামারীর এই বছরেই। তাই, আজ মহাপ্রলয়ের পরে এই পৃথিবী যখন নিশ্চিদ্র এক অন্ধকারের প্রলেপে আচ্ছাদিত, তখন সেই অন্ধকারের উৎস থেকেই আলোর উৎসারণ ঘটেছে আমার জীবনে। আর এই আলোর গল্প আপনাদের সকলের সাথে ভাগ করে নেওয়ার এত সুন্দর একটা সুযোগ করে দেওয়ার জন্য মৃণালদিকে আন্তরিক ধন্যবাদ জানাই।
২০১৫ সালে আমার পিএইচডি করতে আসা। মলিকিউলার বায়োলজি বিষয়টির প্রতি আগ্রহ ছিল বহুদিনের। অবশেষে, নতুন কিছু করতে পারার উদ্যমে, নতুন কিছু জানতে পারার আনন্দে, কিছুটা মোহাবিষ্ট হয়েই, নিজের ছোট্ট কমফোর্ট জোনটা ছেড়ে পাড়ি দিলাম হাজার কিলোমিটার দূরের একটি অচেনা শহরে। আজ বলতে দ্বিধা নেই যে সেই মোহ কাটতে বেশিদিন সময় লাগেনি। অচেনা অজানা এক শহরে, আলাদা সংস্কৃতি, আলাদা রুচির বিভিন্ন মানুষের সাহচর্যে নতুন নতুন অভিজ্ঞতার সাক্ষী হয়েছি অনবরত। ভালো খারাপ সমস্ত অনুভূতিকে সঙ্গে নিয়ে পথ হাঁটছিলাম বেশ। কিন্তু ধীরে ধীরে সম্পূর্ণ অজানা এক পৃথিবীর সাথে পরিচয় হল। যেই পৃথিবীতে নিজের সবথেকে কাছের মানুষ, যার সাথে এই ছায়াপথ হেঁটে দেখব বলে কথা দিয়েছিলাম, তার মৃত্যু আছে। যেই পৃথিবীতে প্রিয় বন্ধুর হাত ছেড়ে চলে যাওয়া আছে। যেই পৃথিবীতে বিজ্ঞানের নামে প্রহসন আছে। যেই পৃথিবীতে ভয়ঙ্কর স্বার্থান্বেষী কিছু মানুষ এবং তাদের বিষাক্ত কিছু মানসিকতা আছে। আর তার সাথে আছে রূপকথা বিহীন এক নিষ্ঠুর বাস্তবতা। কিন্তু এই পৃথিবীতে কোথাও আমি আমার কাছের মানুষকে খুঁজে পাইনি। অন্ধকারে পথ হারিয়ে পড়ে গেছি বারবার, তবুও নতুন করে উঠে দাঁড়ানোর জন্য একটা হাতও আশেপাশে খুঁজে পাইনি। ডিপ্রেসন, কাউন্সিলিং, মা-বাবার করুণ মুখ আর পিএইচডির চাপে জর্জরিত হয়ে, ৫ বছর আগের দুচোখ ভরা স্বপ্নের সেই মেয়েটা নিজেকে হারাতেই বসেছিল। বিশ্বাস করুন, অসম্ভব মানসিক চাপ আর কাজের ভারে ন্যুব্জ হয়ে বহুবার ভেবেছি পিএইচডি করবো না, সব ছেড়ে দিয়ে বাড়ি চলে যাই। বহুবার ভেবেছি যে এটি নিছক সময় নষ্ট ছাড়া আর কিছু নয়। পার্সোনাল আর প্রফেশনাল জীবন ব্যালেন্স করতে করতে নিজেকে অসংখ্যবার সার্কাসে ট্রাপিজের খেলা দেখানো বাচ্চা ছেলেটার জায়গায় দেখেছি। কিন্তু তবুও, পাঁচ বছরে আগেকার পুরনো স্বপ্নের ছিটেফোঁটা কোথাও একটা বেঁচে ছিল হয়তো। আর তাই বহুবার পড়ে গিয়েও উঠে দাঁড়িয়েছি। প্রতিটা দিন সকালে উঠে নতুন ভাবে শুরু করেছি। নিজের যাবতীয় দুঃখ, কষ্ট, হতাশা, অভিমান সব কিছু হোস্টেলের রুমে ছেড়ে এসে হাসিমুখে ল্যাবে গেছি। বিজ্ঞানের প্রতি সততা বজায় রেখে নতুন কিছু করার চেষ্টা করে গেছি ক্রমাগত।
আজ পাঁচ বছর পর এই অভিশপ্ত বছরের অক্টোবর মাসে আমি অবশেষে ডক্টরেট ডিগ্রি পেলাম, অথবা বলা ভাল অর্জন করলাম। সত্যি কথা বলতে কী, আমি জানিনা এই ডিগ্রি আমার বিজ্ঞানের জ্ঞান কতটা বাড়িয়েছে; তবে এটুকু নিশ্চিত যে এই পাঁচ বছর আমাকে জীবনের বহু শিক্ষা দিয়েছে। এই ডিগ্রি আমাকে শিখিয়েছে কীভাবে কঠিন সময়েও ধৈর্য্য রাখতে হয়, কীভাবে আবেগের সাথে সাথে যুক্তিকেও প্রাধান্য দিতে হয়, কীভাবে এই পৃথিবীতে একা চলতে হয় এবং সর্বোপরি এই ডিগ্রীই আমাকে শিখিয়েছে কীভাবে ডিপ্লোম্যাটিক হতে হয়। তাই অসংখ্য বিনিদ্র রাত্রি আর অবসাদের দিনের বিনিময় আজ আমি যেটুকু অর্জন করেছি তার জন্য এই বছরকে ধন্যবাদ না জানালে অন্যায় হবে। এই সুদীর্ঘ অন্ধকারের পথের শেষে আজ আমি যে মুহূর্তে আলোর সন্ধান পেয়েছি, তাই আমার শুধুমাত্র এই বছর নয়, এই জীবনের সেরা মুহূর্ত। কারণ এ তো শুধু একটা ডিগ্রী পাওয়ার মুহূর্ত নয়, এই মুহূর্ত অন্ধকার থেকে আলোর পথে উত্তরণের মুহূর্ত, এই মুহূর্ত হেরে যাওয়া একটা মানুষের নতুন করে ফিরে আসার মুহূর্ত।
জানি, এই বছর দুঃখের বছর, মৃত্যুর বছর, মহামারীর বছর। তবুও প্রদীপের নিচের অন্ধকারের মতো এই অশুভ বছরেও আমার জীবনে যেটুকু আনন্দ স্পর্শ করেছে সেটুকুই না হয় উদযাপন করলাম। মৃণাল দিদি বলেছেন, লেখার সাথে একটি ছবি দিতে কিন্তু বহু চেষ্টা করেও আমার পাঁচ বছরের এই পথ চলাকে ফ্রেমবন্দি করতে পারলাম না। বরং যেখানে আমার জীবনের গুরুত্বপূর্ণ এই পাঁচটি বছর কেটেছে তার না হয় একটা ছবি দিয়ে ঋণ স্বীকার করা যাক।
আমার পিএইচডি জীবনও অনেকটা এই রাস্তার মত। জানতাম না, এই পথ চলার কোনো শেষ আছে কি না, আদৌ আমি তা সম্পূর্ণ করতে পারবো কি না তাও অজানা ছিল। কিন্তু তবুও কিছুটা আশা, কিছুটা স্বপ্ন আর খুব কাছের কিছু মানুষের শুভ কামনার জোরে এই পথের শেষে নতুন করে ভালোবাসার সন্ধান পেয়েছি, আলোর ঠিকানার খোঁজ পেয়েছি।


সত্যি কথা বলতে কী, যখন একটা কঠিন সময় মানুষের জীবনে আসে তখন সে সেই সময়টা ঠিক কীভাবে অতিক্রম করবে তা কখনো পূর্ব নির্ধারিত ভাবে হয় না। অর্থাৎ, সুস্থ স্বাভাবিক অবস্থায় তা আমরা কল্পনাও করে উঠতে পারি না। তবে আমি আমার ব্যাক্তিগত অভিজ্ঞতা থেকে যেটুকু শিখতে পেরেছি তার ভিত্তিতে বলতে পারি যে, জীবনে পরিস্থিতি যতই কঠিন হোক না কেন তার সম্মুখীন হওয়ার এবং মাথা ঠাণ্ডা রেখে তা অতিক্রম করার একটা সহজাত প্রবৃত্তি আমার আপনার সকলের মধ্যে আছে। জীবনের এই কঠিন সময়গুলো আমাদের জীবনে না এলে আমরা হয়তো কোনদিন বুঝতেও পারবো না যে সত্যি আমরা অনেক কিছু পারি যা আগে কোনোদিন ভাবতে পারিনি। তাই এরকম একটা পরিস্থিতিতে সবার আগে এই কথাটা বিশ্বাস করুন যে আপনিও এই সময়টা কাটিয়ে উঠতে পারবেন। বলা ভালো, পরিস্থিতি আপনাকে দিয়ে এমন অনেক কঠিন কাজ সহজে করিয়ে নেবে, যা এখন হয়তো আপনি ভাবতেই পারছেন না। আর এ কথাও আমি দৃঢ় বিশ্বাসের সাথে বলতে পারি যে, আজ থেকে ১০/১২ শীত - বসন্ত বাদে আজকের এই দিনটার কথা যখন আপনার মনে পরবে, যখন মনে পরে যাবে ঠিক কী ভাবে আপনি এই কঠিন সময়গুলো আশা না হারিয়ে কাটিয়ে উঠেছিলেন, সেইদিন আপনি ঠিক বুঝতে পারবেন যে আপনার এই জীবনের সব থেকে বড় ম্যাজিশিয়ান আপনি নিজেই, আর কেউ নয়।
আমি কী করে আমার জীবনে আশা না হারিয়ে অবসাদের দিনগুলো কাটিয়েছি তার গল্প বলার আগে আরও একটা কথা বলতে চাই। আমরা প্রত্যেকটি মানুষ স্বতন্ত্র। আমাদের জীবনের গল্পগুলোও যেমন আলাদা, তেমনই আমাদের জীবনকে দেখার দৃষ্টিভঙ্গিও এক নয়। তাই আমি যে ভাবে আমার জীবনের কঠিন সময়গুলোকে সহজ করার চেষ্টা করবো সেইভাবে হয়তো আপনি নাও করতে পারেন। তাই পথটি আপনাকেই খুঁজে বের করতে হবে। আমাদের এই জীবন তো শিল্পের থেকে কম কিছু নয়, আর আমাদের সকলের মধ্যে এক শিল্পী সত্ত্বা আছে। তাই আশা করবো, একজন সুদক্ষ শিল্পীর মতো আপনিও আপনার জীবনের স্বপ্নগুলো নানা রঙের সমাহারে রাঙিয়ে তুলবেন। আপনার মাস্টারপিসটা দেখার অপেক্ষায় রইলাম।
জীবনে সকলের মত আমিও হতাশা, উদ্বেগ, অবসাদের শিকার হয়েছি। বর্তমান যুগে জীবন যত সহজ হচ্ছে, মানসিক সমস্যা ঠিক ততটাই বাড়ছে। তাই আনন্দ বা দুঃখ, যে কোনো পরিস্থিতিতে সবসময় যে কথাটা আমি বিশ্বাস করি তা হল "this too shall pass"। কোথাও না কোথাও সামান্য হলেও মনে শক্তি এনে দেয় এই কথাটি। জীবনে এমন বহু সময় আসে যখন কেউ আপনাকে সমর্থন করবে না অথবা এমন অনেক সিদ্ধান্ত নিতে হয় যেখানে আপনাকে কেউ সাহায্য করবে না বা করতে পারবে না। কিন্তু জীবনটা তো আপনার নিজের এবং দিনের শেষে আপনিই কেবলমাত্র আপনার মুখোমুখি হবেন। তাই, সমর্থনের প্রত্যাশা না করে জীবনটাকে নিজের মতো করে উপভোগ করুন। ভুল সিদ্ধান্ত হলেও অন্তত জীবনে আফশোষ থাকবে না, অনুতাপ থাকবে না। এই মজার দুনিয়ায় আজ যে রাজা, কাল সে ফকির। আজ আপনি হয়তো কারও সমর্থন পাচ্ছেন না, কাল কে বলতে পারে আপনার সমর্থন পাওয়ার জন্যই বহু মানুষ অপেক্ষা করে থাকবেন।
এই জীবনে একটাই মাত্র পথ, তা হল বেঁচে থাকা। মৃত্যু যতটা সত্যি, জীবনও ঠিক ততটাই সত্যি আর এই জীবনের পথে পথ চলাটাই একমাত্র ভবিতব্য। তাই রাস্তা যতই বন্ধুর হোক না কেন, পথ যখন চলতেই হবে, আনন্দ করে পথ চলুন। পায়ের স্লিপার ফেলে দিয়ে স্পোর্টস শু পড়ুন। কিন্তু পথ চলা থামালে যে চলবে না। জীবনে যা আসবে, আনন্দ দুঃখ সব কিছু আগে মেনে নিতে শিখুন, মনে মনে নিজেকে বলুন "এই তো স্বাভাবিক, এই তো জীবন।" এই দুঃখ, হতাশা, আনন্দ, সুখ সব আপনার নিজের, একান্ত আপনার। তাই এদের সাথেই যখন জীবন কাটাতে হবে তখন হতাশ না হয়ে, এদের সাথে একটা পারস্পরিক বোঝা পড়া না হয় করে নিলেন। আপনি যদি নিজে ভালো থাকবেন এটা বিশ্বাস করেন, তাহলে আপনাকে বাইরে থেকে নতুন করে কেউ ভালো বা খারাপ রাখতে পারবে না।
সবশেষে ছোট্ট কয়েকটা পরামর্শ দিতে পারি। প্রতিদিন নিজেকে কাজের মধ্যে রাখুন। যা মনকে আনন্দ দেয় তাই করার চেষ্টা করুন। শারীরিক পরিশ্রম করতে ভুলবেন না। মানুষকে সাহায্য করুন এবং স্বাস্থ্য সম্মত জীবন যাপন করুন। লোকে কী ভাববে, বা লোকে কী বলছে সেই কথা কিছুদিনের জন্য মুলতুবি রেখে নিজের প্রতি যত্নবান হোন। নিজে ভালো না থাকলে অন্য কাউকে ভালো রাখা যায় না যে। আর অবশ্যই প্রয়োজন হলে বিশেষজ্ঞের পরামর্শ নিন। আবারও বলছি, বাইরে থেকে যত সহজে পরামর্শ দেওয়া যায়, তা কাজে লাগানো অতটা হয়তো সহজ নয়। স্টেজে উঠে আসল পারফরম্যান্সটা তো আপনাকেই করতে হবে। তাই ভয় না পেয়ে আজ থেকেই শুরু করে দিন। "The show must go on"!!
আপনার জীবনের সাফ্যলের গল্পটা শুনতে অধীর আগ্রহে অপেক্ষায় রইলাম। ব্যাগ বন্দী রূপকথা নিয়ে ফিরে আসুন খুব তাড়াতাড়ি। ভালো থাকবেন।
Hope is a good thing, maybe the best of things, and no good thing ever dies.


নার্কো অ্যানালিসিসের মাধ্যমে barbiturates অথবা অন্যান্য রাসায়নিক পদার্থ, যেমন sodium pentothal, scopolamine অথবা sodium amytal কে ইন্টরাভেনাস ইনজেকশনের সাহায্যে শরীরে প্রবেশ করানো হয়। এই রাসায়নিক পদার্থগুলো মানুষের শরীরে প্রবেশ করার পর তা সরাসরি স্নায়ুতন্ত্রের ওপর এমন ভাবে কাজ করে যাতে সংশ্লিষ্ট ব্যাক্তি আনেস্থেশিয়ার বিভিন্ন পর্যায় প্রবেশ করে। এমনই একটি অবস্থা হল হিপনোটিক স্টেজ যখন মানুষ নিজের চিন্তাশক্তিকে সচেতন ভাবে ব্যবহার করতে পারে না এবং উদ্বেগ, আবেগ বা পুরনো কোনো স্মৃতি দ্বারা প্রভাবিত না হয়ে কথা বলতে পারে। মানুষ সাধারণত নিজেদের চিন্তাশক্তি বা কল্পনা শক্তিকে কাজে লাগিয়ে মিথ্যে কথা বলে। কিন্তু নার্কো অ্যানালিসিসে ব্যবহৃত ড্রাগের প্রভাবে অপরাধী সচেতন অবস্থার মতো সহজে কোনো কিছু চিন্তা করতে পারে না। এবং বিশেষজ্ঞেরা আশা করেন যে এর ফলে অপরাধীরা কোনো অপরাধ সম্পর্কে সঠিক তথ্য প্রদান করবেন।
আনেস্থেশিয়ার মতই এক্ষেত্রেও ড্রাগের ডোজ নির্ভর করে ব্যাক্তির বয়স, লিঙ্গ এবং শারীরিক স্বাস্থ্যের ওপর। নার্কো অ্যানালিসিসের ফলে যে ব্যাক্তিকে হিপনোটাইজ করা হয় তিনি নিজে থেকে কোনো কথা বলতে সক্ষম হন না, বরং সুনির্দিষ্ট এবং সহজ কিছু প্রশ্ন এবং তার সম্ভাব্য উত্তরের পরামর্শ দেওয়া হলে তবেই তার উত্তর দিতে পারেন।
১৯২২ সালে প্রথম এই নার্কো অ্যানালিসিসের প্রয়োগ করেন রবার্ট হাউস। তিনি জেলে বন্দী দুই অপরাধীর দেহে scopolamine ইনজেক্ট করেন এবং এর পর থেকেই তদন্তের স্বার্থে নার্কো অ্যানালিসিসের সূত্রপাত হয়। এই প্রসঙ্গে উল্লেখযোগ্য যে বিপুল সংখ্যক গবেষণা কিন্তু এই এনালাইসিসের বিপক্ষে রায় দিয়েছে। এথিকাল এবং লিগ্যাল উভয় ক্ষেত্রেই নার্কো অ্যানালিসিস আজ যথেষ্ট বিতর্কিত এবং সমালোচিত। এই পরীক্ষার বিপক্ষ যুক্তি হল এই যে, নার্কো অ্যানালিসিসের ফলে যে ব্যাক্তি হিপনোটিক স্টেজে অথবা অবচেতন স্তরে প্রবেশ করে তার পক্ষে কখনোই কোনো প্রশ্নের সঠিক উত্তর দেওয়া সম্ভব না। এমনকি কখনো কখনো ফ্যান্টাসির জগতে প্রবেশ করে অপরাধী কোনো ঘটনার অতিরঞ্জিত বিবরণও দিতে পারে যার সাথে বাস্তবের হয়ত কোনো মিল খুঁজে পাওয়া যাবে না। এছাড়া এই অবস্থায়ও কোনো কোনো ব্যাক্তি নিজেদের চিন্তাশক্তির সাহায্যে মিথ্যে কথা বলতে সক্ষম হয়। এই কারণেই পৃথিবীর বিভিন্ন উন্নত দেশগুলিতে তদন্তের স্বার্থে এই নার্কো অ্যানালিসিসকে সম্পূর্ণ ভাবে গ্রহন করা হয় না। একজন অবচেতনে থাকা মানুষের কথা সাক্ষ্য প্রমাণ হিসাবে কখনোই ধরা যেতে পারে না। এছাড়া কোনো ব্যাক্তির অনুমতি ছাড়া তার ব্রেন ম্যাপিং বা এই ধরনের অ্যানালিসিস কে শাস্তিযোগ্য অপরাধ হিসাবে গণ্য করা উচিত। তবুও ভারতবর্ষ এবং অন্যান্য কিছু গণতান্ত্রিক দেশে নার্কো অ্যানালিসিসকে আজও যথেষ্ট প্রাধান্য দেওয়া হয়।
একজন অভিজ্ঞ আনেস্থেশিওলজিস্ট, সাইকিয়াট্রিস্ট, ক্লিনিক্যাল/ফরেনসিক সাইকোলজিস্ট, অডিও/ভিডায়োগ্রাফার এবং বেশ কয়েকজন নার্সের উপস্থিতিতে নার্কো অ্যানালিসিস সম্পন্ন করা হয়। Truth serum[1] এর মত ড্রাগের মাধ্যমে এই পরীক্ষা চালানো হয়। এবং অনেক সময় নার্কো অ্যানালিসিসের থেকে প্রাপ্ত ফলাফলের সত্যতা যাচাই করার জন্য অপরাধীর ব্রেইন ম্যাপিং এবং polygraph[2] এর মত পদ্ধতি অবলম্বন করা হয়[3] ।
ফুটনোটগুলি
[1] Truth drug
[2] Polygraph - Wikipedia
[3] Narco Analysis


২০২০ সালের বৈজ্ঞানিক আবিষ্কারগুলোর মধ্যে নিঃসন্দেহে যুগান্তকারী এই পর্যবেক্ষণ। নেদারল্যান্ডস ক্যান্সার ইনস্টিটিউটের (NCI) বিশিষ্ট চিকিৎসক Wouter Vogel একজন রেডিয়েশন অঙ্কলজিস্ট। মস্তিষ্ক, ঘাড় অথবা ব্রেইন ক্যান্সারে আক্রান্ত রোগীরা দীর্ঘদিন ধরে রেডিয়েশন থেরাপি নেওয়ার ফলে, পার্শ্বপ্রতিক্রিয়া হিসাবে তাদের লালা গ্রন্থি বা স্যালাইভারি গ্ল্যান্ড ভয়ানক ক্ষতিগ্রস্ত হয়। ফলস্বরূপ, কথা বলতে অসুবিধা হওয়া, হজমের সমস্যা অথবা মুখগহ্বরের অভ্যন্তরে সংক্রমণ ইত্যাদি নানান সমস্যার সৃষ্টি হয়। এমনই কিছু রোগীর, রেডিয়েশন থেরাপির পর তাদের স্যালাইভারি গ্ল্যান্ড ঠিক কতটা ক্ষতিগ্রস্ত হয়েছে তা দেখতেই Vogel মুখের নাসোফেরেঞ্জিয়াল অংশের স্ক্যানিং শুরু করেন। আর তখনই এই অদ্ভুত পর্যবেক্ষণের অংশীদার হয়ে ওঠেন NIC এর চিকিৎসকেরা।
Vogel একটি নতুন পদ্ধতিতে স্ক্যানিং শুরু করেছিলেন যাকে positron emission tomography (PET) এবং computed tomography (CT) নামক দুটি স্ক্যানিং পদ্ধতির সংমিশ্রণ বলা যেতে পারে। এই পদ্ধতিতে একটি রেডিও এক্টিভ ট্রেসার ব্যবহার করা হয় যা প্রোস্টেট স্পেসিফিক মেমব্রেন অ্যান্টিজেন (PSMA) নামে একটি প্রোটিনের সাথে বাইন্ড করে। সাধারণ ভাবে শুধুমাত্র প্রোস্টেট ক্যান্সার রোগীদের শরীরে এবং সুস্থ মানুষের স্যালাইভারি গ্ল্যান্ডে এই প্রোটিন উপস্থিত থাকে। যেহেতু Vogel এর চিকিৎসাধীন থাকা রোগীরা কেউই প্রোস্টেট ক্যান্সারে আক্রান্ত ছিলেন না তাই তাঁদের দেহে স্যালাইভারি গ্ল্যান্ড ছাড়া আর কোথাও PSMA উপস্থিত থাকার কোনো প্রশ্নই ওঠে না।
আমাদের দেহে প্রধানত তিনটি মেজর স্যালাইভারি গ্ল্যান্ড থাকে এবং প্রায় ১০০০ ছোটো ছোটো অথবা মাইনর স্যালাইভারি গ্ল্যান্ড উপস্থিত। Vogel রোগীর গলায় স্ক্যানিং করার সময় হটাত লক্ষ্য করেন যে মেজর দুটি স্যালাইভারি গ্ল্যান্ড ছাড়াও, গলার ওপরের অংশে অর্থাৎ নাসোফেরেঞ্জিয়াল অঞ্চলে অধিক পরিমাণে PSMA উপস্থিত। অথচ তথ্য বলছে এই অংশে কোনো মেজর স্যালাইভারি গ্ল্যান্ডের অস্তিত্বই নেই। Vogel তাঁর এই পর্যবেক্ষণে এতটাই অবাক হয়েছিলেন যে তিনি NCI এর oral এবং maxillofacial সার্জেন Matthijs Valstar এর পরামর্শ নেন। বিভিন্ন যুক্তি - প্রতিযুক্তির পর ১১জন বৈজ্ঞানিকের একটি দল গঠিত হয় এবং প্রায় ১০০ জন মানুষের নাসোফেরেঞ্জিয়াল অঞ্চলের স্ক্যানিং শুরু হয়। বলাই বাহুল্য, প্রতিক্ষেত্রেই এই নতুন স্যালাইভারি গ্ল্যান্ডের উপস্থিতি লক্ষ্য করা যায়।
নতুন আবিষ্কৃত এই গ্ল্যান্ড টি সংখ্যায় একজোড়া এবং গড় দৈর্ঘ্য ৪ সেন্টিমিটার। নাসোফেরেঞ্জিয়াল অঞ্চলের যে অংশে এই গ্ল্যান্ড টি অবস্থিত তার নাম torus tubarious এবং এই নাম অনুযায়ী গ্ল্যান্ডটির নামকরণ করা হয় tubarial gland। Vogel এর মতে এই গ্ল্যান্ডটির অবস্থান এমনই যে তা ন্যাসাল এন্ডোস্কোপি ছাড়া সাধারণ সার্জারির মাধ্যমে খুঁজে পাওয়া অসম্ভব। এছাড়া এর আগে PET/CT এর মত পদ্ধতি অবলম্বন করে PMSA এর উপস্থিতি পর্যবেক্ষণ করার কথাও কেউ ভাবে নি আর ঠিক এই কারণেই অনাবিষ্কৃত ছিল এই স্যালাইভারি গ্ল্যান্ডটি।
কিন্তু বেশ কিছু বিশেষজ্ঞের মতে এটি মোটেই কোনো মেজর স্যালাইভারি গ্ল্যান্ড নয় বরং বলা যেতে পারে নতুন আবিষ্কৃত কিছু মাইনর স্যালাইভারি গ্ল্যান্ড।
Of course, you could say that it’s just a cluster of minor salivary glands that are all over the place in the mucous membranes of the head and neck.
এছাড়া ক্যান্সার রোগীদের রেডিয়েশন থেরাপির প্রকোপে এই গ্ল্যান্ডটি ঠিক কতটা ক্ষতিগ্রস্ত হয় তা নিয়েও গবেষণার যথেষ্ট অবকাশ রয়েছে। তা সত্বেও, এই নতুন আবিষ্কার যে মানুষের আনাটমির একটি নতুন দিগন্ত খুলে দিল এ কথা বললে বোধহয় অত্যুক্তি হয় না।
তথ্যসূত্র: Scientists Discover New Human Salivary Glands


গল্প হলেও সত্যি
Janina Kolkiewicz - ৯১ বছরের বৃদ্ধা এক মহিলা। বেশকিছুক্ষণ হল তাঁর হৃদস্পন্দনের গতি স্তব্ধ হয়ে গেছে। শ্বাস প্রশ্বাস নেওয়ারও আর কোনো লক্ষণ নেই। চিকিৎসকেরা অবশেষে তাঁকে মৃত ঘোষণা করে দিলেন। ৯১ বছরের দীর্ঘ জীবনের আজ অবসান ঘটলো। কিন্তু তখনও কে জানতো যে তাঁর আরও বেশ কিছু বছর জীবনের পথে চলা বাকি পরে আছে। ১১ ঘণ্টা বাদে হাসপাতালের মর্গে উঠে বসলেন বৃদ্ধা। ক্ষিদেয় পেট তখন চুইচুই করছে। চা আর প্যান কেক খাওয়ার ইচ্ছে নিয়ে এদিক ওদিক মানুষের সন্ধান করতে লাগলেন মৃত্যুর মুখ থেকে ফিরে আসা এই বৃদ্ধা।
সালটা ২০০১। ৬৬ বছরের এক প্রৌঢ় ব্যাক্তির অপারেশন চলাকালীন কার্ডিয়াক অ্যারেস্ট হয়। ১৭ মিনিটের Cardiopulmonary resuscitation (CPR) এবং ওষুধ ও অন্যান্য নানা চেষ্টার পরে ব্যর্থ হয়ে চিকিৎসকেরা অবশেষে হাল ছেড়ে দেন এবং রোগীর যে মৃত্যু হয়েছে সে ব্যপারে শতভাগ নিশ্চিত হয়ে যান। কিন্তু ১০ মিনিট বাদে হটাতই এক চিকিৎসক মৃত ব্যাক্তির পালস্ অনুভব করেন। কিছুক্ষণর মধ্যেই মৃত ব্যাক্তি পুনরায় বেঁচে ওঠেন। শুধু তাই নয়, এর পর তার বাকি অপেরাশনটাও সাফল্যের সাথে সম্পন্ন হয়।
২০১৪ সালে মিসিসিপিতে একটি হসপিসে ৭৮ বছরের এক বৃদ্ধের মৃত্যু ঘটে। একদিন পরে হাসপাতালের মর্গ থেকে তাঁকে জীবিত অবস্থায় উদ্ধার করা হয়।
ল্যাজারাস সিনড্রোম: "মৃত্যু"র মুখ থেকে জীবনে ফিরে আসার গল্প
প্রতক্ষ্য অভিজ্ঞতা না থাকলেও এরকম বেশ কিছু অতিপ্রাকৃতিক ঘটনার সন্ধান পাওয়া যায়। নিঃসন্দেহে উপরের প্রতিটি ঘটনাকে যে কোনো ভৌতিক সিনেমার প্লট হিসাবে ব্যবহার করা যেতেই পরে। কিন্তু প্রতিটি ঘটনা যতটা বাস্তব ঠিক ততটাই বিজ্ঞানসম্মত, যাকে ডাক্তারি পরিভাষায় বলা হয় ল্যাজারাস সিনড্রোম (Lazarus syndrom)।
প্রশ্ন অনুযায়ী উত্তরটি এখানেই শেষ হয়ে যেতে পারতো। কিন্তু আমি যেহেতু ওয়েস্ট বেঙ্গল বোর্ড থেকে উচ্চমাধ্যমিক পাস করেছি (এখনকার সময়ের সাথে তুলনা করবেন না। আমি উচ্চমাধ্যমিক পরীক্ষা দিয়েছি সেই গুহা মানবের যুগে) তাই যে কোনো প্রশ্নের দীর্ঘ উত্তর লেখার স্বভাব একদম রক্ত থেকে জিনে ঢুকে পড়েছে। আর ঠিক এই কারণে ল্যাজারাস সিনড্রোম নিয়ে আরও দু চারটি কথা না বললে ঠিক পরিতৃপ্তি হবে না।
ল্যাজারাস সিনড্রোম কে সংজ্ঞায়িত করলে বলা যায়
Delayed return of spontaneous circulation (ROSC) after CPR has ceased.
অর্থাৎ, কোনো ব্যাক্তির কার্ডিয়াক অ্যারেস্ট বা হার্ট অ্যাটাকের ফলে হৃদস্পন্দন বন্ধ হয়ে যাওয়ার কিছুক্ষণ পরে পুনরায় তা শুরু হওয়া। এর ফলে আপাত ভাবে "মৃত" ব্যাক্তি পুনরুজ্জীবন লাভ করেন। Lazarus নামকরণটি হয়েছে বেথানির Lazarus এর নাম অনুসারে। বাইবেল অনুযায়ী যীশু খ্রিস্ট Lazarus এর মৃত্যুর ৪ দিন পরে তাঁর নতুন জীবন দান করেছিলেন।
১৯৮২ সালে চিকিৎসা শাস্ত্রে প্রথম যখন "Lazarus syndrome" এই নতুন শব্দটি সংযোজিত হয়, ততদিনে অন্তত ৩৮টি নথিভুক্ত কেস সামনে আসে যেখানে রোগী ল্যাজারাস সিনড্রোমের প্রভাবে মৃত্যুর কিছু সময় বাদে আবার পুনরায় বেঁচে ওঠেন।
CPR বা cardio-pulmonary resuscitation একটি লাইফ সেভিং পদ্ধতি, যা কোনো রোগীর শ্বাস - প্রশ্বাস এবং হৃদস্পন্দনের গতি বন্ধ হয়ে গেলে তাৎক্ষণিক ভাবে শুরু করা হয়। রেসকিউ ব্রিদিং (rescue breathing) এবং চেষ্ট কম্প্রেশন (chest compression) এই দুই পদ্ধতি অবলম্বন করেই মূলত CPR শুরু করা হয়। বলাই বাহুল্য, rescue breathing এর ফলে রোগীর ফুসফুসে অক্সিজেন প্রবেশ করে এবং chest compression সেই অক্সিজেন পূর্ণ রক্ত ব্রেনে এবং শরীরের অন্যান্য অংশে পৌঁছাতে সাহায্য করে। রোগীর শ্বাস গ্রহণ এবং হৃদস্পন্দনের গতি স্তব্ধ হয়ে গেলে মাত্র কয়েক মিনিটের মধ্যেই ব্রেনে অপরিবর্তনীয় ক্ষতি হয়ে যায়। তাই হার্ট অ্যাটাক বা হৃদস্পন্দনের গতি বন্ধ হয়ে গেলে খুব দ্রুত CPR শুরু করা রোগীর বেঁচে ওঠার পিছনে খুব গুরত্বপূর্ণ একটি পদক্ষেপ। ২০০৭ সালের একটি সমীক্ষার তথ্য অনুযায়ী, প্রায় ৮২% ল্যাজারাস সিনড্রোমের ক্ষেত্রে CPR বন্ধ হওয়ার ১০ মিনিটের মধ্যে রোগী পুনরায় বেঁচে উঠেছেন এবং ৪৫% রোগী স্নায়ুতন্ত্র এবং মস্তিষ্কের কার্যক্ষমতা সম্পূর্ণ ভাবে ফিরে পেয়েছে।
ল্যাজারাস সিনড্রোমের কারণ হিসাবে বেশ কয়েকটি তত্ত্ব প্রচলিত আছে, যদিও সঠিক কারণ এখনও নিশ্চিত ভবে বলা যায় না। কিছু বিশেষজ্ঞ মনে করেন, CPR এর ফলে চেস্টে যে প্রেসার তৈরি হয় তার প্রভাবেই হৃদপিন্ড পুনরায় তার কার্যক্ষমতা ফিরে পায়। আবার কেউ কেউ মনে করেন যে সমস্ত ওষুধ (যেমন অ্যাড্রেনালিন) CPR এর সময় শিরার মাধ্যমে ইনজেক্ট করা হয় তা প্রাথমিক ভাবে সার্কুলেশনে যেতে পারে না। কিন্তু CPR এর মাধ্যমে দেহের সর্বত্র রক্ত প্রবাহের গতি স্বাভাবিক হলে তা সার্কুলেশনে প্রবেশ করে দ্রুত কাজ শুরু করে। আবার অনেকে hyperkalemia বা রক্তে পটাসিয়ামের অধিক্যকে ল্যাজারাস সিনড্রোমের জন্য দায়ী করেন।
কাদম্বরী মরিয়া প্রমাণ করিল যে সে মরে নাই
বেঞ্জামিন ফ্রাঙ্কলিন একবার বলেছিলেন
In this world nothing is certain but death and taxes
কিন্তু সত্যি কথা বলতে কী, বর্তমান চিকিৎসা পরিকাঠামোর প্রেক্ষিতে মৃত্যুও বোধহয় নিশ্চিত নয়। শুধুমাত্র ল্যাজারাস সিনড্রোমই নয়, হাইপোথারমিয়া, লকড ইন সিনড্রোম অথবা ক্যাটালেপ্সির মত আরও কিছু মেডিক্যাল কন্ডিশন আছে যার প্রভাবে জীবিত মানুষকেও মৃত বলে মনে হয়। চিকিৎসা শাস্ত্রের ইতিহাস ঘাটলে এরকম বহু ঘটনার সন্ধান পাওয়া যায় যেখানে রোগীকে ভুলবশত মৃত মনে করা হয় কিন্তু পরে হাসপাতালের মর্গে অথবা রোগী তার মৃত্যুশয্যায় বেঁচে উঠেছেন। এমনকি ২০১৪ সালে, নিউ ইয়র্ক শহরে এক মহিলার ব্রেইন ডেড হওয়ার পর তাঁকে মৃত ঘোষণা করা হয়। পরে সেই মহিলার বিভিন্ন অঙ্গ পরবর্তীতে প্রতিস্থাপনের উদ্দেশ্যে ব্যবহার করার জন্য অপারেশন রুমে নিয়ে গেল সেখানে তাঁর জ্ঞান ফিরে আসে। এই ঘটনার জন্য এই হাসপাতালের লাইসেন্স পর্যন্ত বাতিল করা হয়েছিল। তাই শুধুমাত্র ক্লিনিক্যাল বা বায়োলজিকাল ডেথ মানেই মৃত ঘোষণা না করে, বর্তমান গাইডলাইন অনুযায়ী CPR বন্ধ করে দেওয়ার পরেও একটি নির্দিষ্ট সময় পর্যন্ত অপেক্ষা করে তবেই ডেথ সার্টিফিকেট দেওয়া হয়।
তথ্যসূত্র: The Lazarus phenomenon: When the 'dead' come back to life
%251%24s&ampshare=https%3A%2F%http://2Fwww.medicalnewstoday.com
%2Farticles%2F317645


ভালোবেসে হোক অথবা প্রয়োজনে, আমাদের রোজকার খাদ্যতালিকায় ফল থাকবেই থাকবে। রোগীর পথ্য থেকে শুরু করে ডায়েটিং, নিত্য দিনের ব্রেকফাস্ট থেকে শুরু করে খাবার শেষের লোভনীয় ডেজার্ট - সর্বঘটে শুধু কাঠালী কলাই নয়, সবরকম ফলেরই কম বেশি অস্তিত্ব রয়েছে। কিন্তু আপাত নিরীহ বেশ কিছু ফল আছে যা সত্যিই মানুষের মৃত্যু পর্যন্ত ঘটাতে পারে।
আলমন্ড বা কাঠ বাদাম: আলমন্ড এমন একটি ড্রাই ফ্রুট যা বিভিন্ন খাবারের পদ তৈরি করতে ব্যবহৃত হয়। কেক, পায়েস বা অন্যান্য ডেজার্ট বানাতে আবার কখনো কখনো আমাদের রোজকার রান্নাতেও বাদামের ব্যবহার করা হয়। অসাধারণ ফ্লেভার এবং অ্যারোমার জন্যই বিখ্যাত এই বাদাম। আমরা যে আলমন্ড খাই তা মূলত বিটার আলমন্ড থেকে বিভিন্ন প্রসেসিং এর মাধ্যমে তৈরি করা হয়। এই বিটার আলমন্ডে প্রচুর পরিমাণ সায়ানাইড উপস্থিত থাকে যা আমাদের জন্য ভয়ঙ্কর ক্ষতিকারক। হিট ট্রিটমেন্ট এবং বিভিন্ন প্রক্রিয়াকরণের মাধ্যমে সায়ানাইড এবং ব্যাক্টেরিয়া অপসারণ করে আলমন্ড বাজারে আসে। নিজিল্যান্ড এবং মার্কিন যুক্তরাষ্ট্রের বেশ কিছু জায়গায় বিটার আলমন্ড বিক্রি করা আইনত নিষিদ্ধ।
কাজু বাদাম: কাঠ বাদামের মত কাজু বাদামও কাঁচা অবস্থায় যথেষ্ট বিষাক্ত। কাঁচা কাজু বাদামে urushiol নামক এক প্রকার বিষাক্ত রাসায়নিক উপস্থিত থাকে। এই urushiol অত্যধিক পরিমাণে শরীরে প্রবেশ করলে তার প্রভাবে মৃত্যু পর্যন্ত হতে পারে। কিন্তু কাঁচা কাজুবাদাম আগুনে রোস্ট করে নিলে এই ক্ষতিকারক রাসায়নিক পদার্থটি নষ্ট হয়ে যায়। তাই পরের বার থেকে কাজু বাদাম খাওয়ার সময় অবশ্যই লক্ষ্য রাখবেন যাতে সেটি কাঁচা না হয়।
চেরি: ৮ থেকে ৮০ সকলের প্রিয় এই ফলটি কেক থেকে শুরু করে বিভিন্ন ডেজার্ট পদ তৈরি করতে প্রচুর পরিমাণে ব্যবহৃত হয়। এমনকি বহু সময় কাঁচা চেরীও ফল হিসাবে খাওয়া হয়। কিন্তু এই ফলের বীজে হাইড্রোজেন সায়ানাইডের মতো বিষাক্ত রাসায়নিক উপস্থিত থাকে, যার প্রভাবে মাথা ব্যাথা, উদ্বেগ এবং স্নায়ুতন্ত্রের বিভিন্ন সমস্যা দেখা দিতে পারে। অত্যধিক পরিমাণে হাইড্রোজেন সায়ানাইড আমাদের শরীরে প্রবেশ করলে তার প্রভাবে শ্বাস কষ্ট, উচ্চ রক্তচাপ যেমন হতে পারে, তেমনই হৃদস্পন্দনের গতি বৃদ্ধি পেতে পারে এবং কিডনি বিকল পর্যন্ত হয়ে যেতে পারে।
টমেটো: অ্যান্টি অক্সিডেন্টে ভরপুর টমেটো যে বিষাক্ত হতে পারে, এ কথা ভাবাই যায় না। সত্যি কথা বলতে কী, টমেটো ফলের কথা যদি ধরা যায় তাহলে তা আমাদের জন্য মোটেই ক্ষতিকারক নয়, কিন্তু টমেটো গাছের পাতা এবং কান্ড তে glycoalkaloid এর উপস্থিতি লক্ষ্য করা যায় যার প্রভাবে স্নায়ুতন্ত্রের সমস্যা এবং পেট খারাপ হতে পারে।
অ্যাপ্রিকট বা খুবানি: অসাধারণ স্বাদের এই মিষ্টি ফলটি জ্যাম জেলি তৈরিতে ব্যবহৃত হয়। চেরীর মতই এরও বীজে amygdalin নামে ক্ষতিকারক একটি রাসায়নিক পদার্থ উপস্থিত আছে যা cyanogenic glycoside। এর প্রভাবে জ্বর, বমি বমি ভাব, মাথা ব্যাথা, দুর্বলতা এবং শরীরের বিভিন্ন জয়েন্টে ব্যথার উপসর্গ দেখা যেতে পারে।
আপেল: "An apple a day keeps a doctor away". কিন্তু ডাক্তারদের প্রিয় এই ফলটির বীজে রয়েছে সাংঘাতিক সায়ানাইড। প্রচুর পরিমাণে আপেলের বীজ খেয়ে নিলে তা মানুষের মৃত্যুর কারণ পর্যন্ত হতে পারে।
তাই, পরের বার থেকে কোনো ফল খাওয়ার আগে অবশ্যই লক্ষ্য রাখুন যে শুধু ফলটাই খাচ্ছেন তো, না কি ভুল করে তার বীজ বা অন্য কোনো অংশ খেয়ে ফেলে নিজের অজান্তেই নিজের শরীরে সায়ানাইডের মতো বিষাক্ত রাসায়নিকের প্রবেশ ঘটতে দিচ্ছেন।
তথ্যসূত্র: Bizarre! Stay Away From These 10 Poisonous Fruits! | Blog.Nurserylive.com | gardening in india


এই বছর জিন কাঁচি বা molecular scissors আবিষ্কারের জন্য রসায়নে নোবেল পুরস্কার জিতে নিলেন Emmanuelle Charpentier এবং Jennifer A Doudna। এই জিন কাঁচির কিন্তু খুব সুন্দর একটা নাম আছে, CRISPR-Cas9 সিস্টেম। নাম শুনেই বেশ বোঝা যাচ্ছে জিনকে ধরে কাটাকুটি করাই এর কাজ। তবে শুধুমাত্র কাটাই নয়, কোনো নতুন অংশ জুড়ে দেওয়াও সম্ভব এই কাঁচির মাধ্যমে। অর্থাৎ যে কোনো রকম জিন এডিটিং বা মডিফিকেশননের একটি উপায় হলো এই CRISPR-Cas9 সিস্টেম।
জিন কাঁচি
CRISPR-Cas9 এর মত অভিনব এই সিস্টেমটি কিন্তু ব্যাক্টেরিয়ার দেহে প্রাকৃতিক ভাবে বহু যুগ ধরেই উপস্থিত। বিজ্ঞানীরা মানুষের দেহে বর্তমানে কৃত্রিম উপায় CRISPR-Cas9 সিস্টেমটির মাধ্যমে জিনোম এডিটিং করতে সক্ষম হয়েছে।
এসব তো না হয় বোঝা গেল, কিন্তু কেমন ভাবে CRISPR-Cas9 সিস্টেম জিনকে ধরে এডিট করে দেয়? এই সব জিনকে ধরে কাটাকুটি করে আমাদের কী এমন লাভ হলো যে তার জন্য নোবেল পুরস্কার জিতে নিলেন দুই বিজ্ঞানী? অথবা CRISPR, Cas9 এই সব শব্দগুলোর মানেই বা কী? এই সমস্ত প্রশ্নের উত্তর খুঁজতে গিয়ে প্রথমেই যেটা পাওয়া গেল তা হলো CRISPR শব্দটির পুরো কথা, Clustered Regularly Interspaced Short Palindromic Repeats।
নাহ্, এত খটমট শব্দ বাদ দিয়ে চলুন সহজ কিছু কথা বলা যাক। CRISPR-Cas9 সিস্টেমটি দুটি উপকরণ দিয়ে তৈরি, একটি উৎসেচক (enzyme) এবং একটি RNA (guide RNA)। Cas9 হলো এমন একটি উৎসেচক যার কাজ হলো ডাবল স্ট্রান্ডেড DNA কে একটি নির্দিষ্ট জায়গায় কেটে ফেলা। অন্যদিকে গাইড RNA এর কাজ হল এই Cas9 উৎসেচকটিকে পথ দেখানো, যাতে সে DNA এর নির্দিষ্ট একটি স্থানে গিয়ে DNA কে কেটে ফেলতে পারে, অন্য কোনো স্থানে (off target) নয়। অর্থাৎ সহজ কথা হল এই যে, আমি যে জিনকে মডিফাই করতে চাই তার জন্য উপযুক্ত একটি গাইড RNA বানাতে হবে এবং তার সাথে একটি Cas9 উৎসেচক সংযুক্ত করে দিতে হবে। ব্যস, তাহলেই কাজ হাসিল। গাইড RNA আপনার পছন্দের জিনটি DNA এর যে অংশে আছে সেখানে গিয়ে চুপচাপ বসে যাবে আর Cas9ও গাইড RNA এর পথ অনুসরণ করে DNA এর উপযুক্ত অংশটিকে কেটে ফেলতে পারবে।
গবেষণার অস্ত্র
জীবন মানে যতই জি বাংলা হোক না কেন, আমাদের জীবনের শেষ কথা কিন্তু জিন। কোনো জিনের সামান্যতম পরিবর্তনও (মিউটেশন) কিন্তু প্রাণঘাতী হয়ে উঠতে পারে। ক্যান্সার থেকে শুরু করে অন্যান্য সমস্ত জেনেটিক ডিজিজের নেপথ্যে রয়েছে আসলে জিনের এই পরিবর্তন বা মিউটেশন। তাই, বলাই বাহুল্য যে কোনো রোগ বা জিন নিয়ে গবেষণা করার জন্য কৃত্রিম ভাবে মিউটেশন ঘটানো আবশ্যিক। CRISPR-Cas9 এই মলিকিউলার সিসার (molecular scissors) আবিষ্কারের আগে বিজ্ঞানীরা রেডিয়েশন বা বিভিন্ন রাসায়নিকের মাধ্যমে মিউটেশন সৃষ্টি করত। কিন্তু এই পদ্ধতিতে এই মিউটেশনকে নিয়ন্ত্রণ করা সম্ভব ছিল না। এছাড়া আরও যে কয়েকটি পদ্ধতি প্রচলিত ছিল তাও ছিল সময় সাপেক্ষ এবং ব্যয় সাপেক্ষ। ফলে গবেষণার কাজে অহরহ এই পদ্ধতিগুলো অবলম্বন করা নিতান্তই অসম্ভব ছিল। এই পরিস্থিতিতে CRISPR-Cas9 এর আবিষ্কার যে ঠিক কতটা যুগান্তকারী এবং গবেষণার কাজকে ঠিক কতটা সহজ করে দিয়েছে তা বলার অপেক্ষা রাখে না।
সাফল্যের পিছন থাকা ব্যর্থতার গল্প
এবার বেশ কয়েকটা বছর পিছিয়ে যাওয়া যাক। সালটা ২০০৩। CRISPR-CAS9 তখনও আবিষ্কৃত নয়। University of Alicante এর প্রফেসর Francisco Mojica প্রথম বলেন যে CRISPR আসলে ব্যাক্টেরিয়ার দেহের স্বাভাবিক ইমিউনিটি বা অনাক্রম্যতার অন্যতম প্রধান উপকরণ। বিজ্ঞানের ৪ টি বড় বড় জার্নালে তিনি তার এই আবিষ্কারের সমস্ত তথ্য পাঠান। কিন্তু দুঃখের বিষয় এই যে, সমস্ত জার্নাল তার এই আবিষ্কারের তত্ত্বকে প্রত্যাখান করেন। এরও দুবছর পরে অবশেষে তার পেপার অন্য একটি জার্নালে প্রকাশিত হয় যেখানে তিনি বলেন যে, Streptococcus নামক ব্যাক্টেরিয়ার দেহে ভাইরাসের সংক্রমণ হলে তা CRISPR-Cas9 সিস্টেমের মাধ্যমে Cas9 গাইড RNA এর সাহায্যে ভাইরাল DNA কে কেটে দেয় এবং ভাইরাল সংক্রমণকে প্রতিহত করে।
এরও অনেক পরে ২০১১ সালে Charpentier CRISPR RNA এবং CRISPR-Cas9 সংক্রান্ত বিস্তারিত গবেষণা প্রকাশ করেন। পরবর্তীকালে Charpentier এবং Doudna একটি কনফারেন্সে মিলিত হন এবং কোলাবোরেশনের মাধ্যমে CRISPR-Cas9 সংক্রান্ত গবেষণা শুরু করেন। এরই ফলশ্রুতিতে অবশেষে ২০১২ সালে সায়েন্স জার্নালে সেই যুগান্তকারী আবিষ্কার প্রকাশিত হয় যেখানে CRISPR-Cas9 কে molecular scissors হিসাবে কাজে লাগিয়ে কৃত্রিম উপায় অন্য জীবদেহে জিন এডিটিং করার পদ্ধতি আলোচনা করা হয়েছে।
তবে এই প্রসঙ্গে, Broad institute of MIT এর বায়োকেমিস্ট Feng Zhang এর অবদান স্বীকার না করলে অন্যায় করা হবে। Charpentier এবং Doudna এর গবেষণা পত্র প্রকাশিত হওয়ার পর তিনিই প্রথম এই পদ্ধতি সাফল্যের সাথে মানব দেহে প্রয়োগ করতে সক্ষম হয়েছিলেন। তাই শুধুমাত্র নোবেল পুরস্কার বিজয়ী বিজ্ঞানীরাই নন, আরও বহু মানুষের নিরলস পরিশ্রম, বহু বছরের সাধনা, পাহাড় সমান ব্যর্থতা আর প্রত্যাখ্যানের ইতিহাসই ভবিষ্যতের রূপকথার ইমারত গড়ে তোলে।
তথ্যসূত্রঃ Explained: What are CRISPR-Cas9 genetic scissors? - The Federal
Nobel Prize in Chemistry Goes to Discovery of ‘Genetic Scissors’ Called CRISPR/Cas9


The Food Safety and Standards Authority of India (FSSAI) বর্তমানে বেশ কিছু খাদ্যসামগ্রী এবং খাবারের মধ্যে নির্দিষ্ট কিছু উপকরণের ব্যবহার নিষিদ্ধ করেছে। ২০১৭ সালের জুলাই মাসের নির্দেশিকা অনুযায়ী নিষিদ্ধ কিছু উপকরণ এবং খাবারের নাম উল্লেখ করার চেষ্টা করছি।
টি ব্যাগে স্টেপ্লারের পিনের ব্যবহার - ভারতবর্ষের কোথাও টি ব্যাগে স্টেপলার পিনের ব্যবহার দেখলে আপনি নিঃসন্দেহে FSSAI এর কাছে অভিযোগ জানতে পারবেন। কারণ ২০১৭ সাল থেকে টি ব্যাগে স্টেপলারের পিন ব্যবহার ভারতবর্ষে সম্পূর্ণ ভাবে নিষিদ্ধ করা হয়েছে। FSSAI এর তরফ থেকে এই সম্পর্কিত যে বিজ্ঞপ্তি জারি করা হয়েছিল তার বিবৃতি ছিল -
"Taking cognisance of the risk to public safety in using staple pins in tea bags by some FBOs, the Food Authority in exercise of the power conferred under Section 16 (5) of FSS Act, 2006, hereby directs the concerned FBOs to discontinue the manufacture, storage, distribution, sale, and import of stapled tea bags by January 1, 2018"
রাংতার ব্যবহার - কাজু বরফি বা পানের ওপর রাংতা বা রুপোর তবক অনেক জায়গায় ব্যবহার করা হয়। কিন্তু এর মধ্যে নিকেল, ক্যাডমিয়াম, ক্রোমিয়াম এবং লেডের মতো বিপদজনক ভারী ধাতু ব্যবহার করার জন্য রাংতার ব্যবহারের ওপর নিষেধাজ্ঞা জারি করা হয়। রাংতার সর্বোচ্চ ওজন প্রতি স্কোয়ার মিটারে ২.৮ গ্রাম ধার্য করা হয় এবং সিলভার কন্টেন্ট নূন্যতম ৯৯৯/১০০০ সূক্ষ্ম হওয়া প্রয়োজন। এছাড়া রাংতার মধ্যে এমন কোনো উপাদান দেওয়া যাবে না যা প্রাণীজ উৎস থেকে তৈরি হয়।
হেলথ সাপ্লিমেন্টের ব্যবহার: হেলথ সাপ্লিমেন্ট সম্পর্কিত বিভিন্ন গবেষণার পর এর কিছু ক্ষতিকারক দিক উঠে আসে এবং এর পর থেকেই হেলথ সাপ্লিমেন্ট কে ওষুধ হিসাবে ব্যবহার করার ওপর নিষেধাজ্ঞা জারি করা হয়। এমনকি, FSSAI এর বিজ্ঞপ্তি অনুযায়ী প্রতিটি খাবারের প্যাকেট এবং হেলথ সাপ্লিমেন্ট এর প্যাকেটের গায়ে 'NOT FOR MEDICINAL USE’ এই ডিক্লারেশন দেওয়া আব্যশিক।
খাবারের প্যাকেটের প্রিন্টিংয়ে টলুইনের ব্যবহার - লিভারের এবং কিডনির বিভিন্ন সমস্যা সৃষ্টি হওয়ার কারণে খাবারে টলুইনের ব্যবহার আগেই নিষিদ্ধ করা হয়েছিল। সম্প্রতি খাবারের প্যাকেটের প্রিন্টেও টলুইন এবং টাইটেনিয়াম অ্যাসেটাইল এসিটোনেট এর মত রাসায়নিকের ব্যবহার নিষিদ্ধ করা হয়।
Foie gras এর ওপর নিষেধাজ্ঞা - foie gras একটি বিখ্যাত ফ্রেঞ্চ রেসিপি যা প্রধানত হাঁসের লিভার থেকে তৈরি হয়। কিন্তু নৃশংস পদ্ধতিতে এই খাবার তৈরি করা হয় এই প্রতিবাদে পশুপ্রেমীরা আন্দোলন শুরু করেন। অবশেষে, ২০১৪ সালের জুলাই মাসে এই খাবার প্রস্তুত এবং রপ্তানির ওপর ভারত সরকার নিষেধাজ্ঞা জারি করে।
এছাড়াও কিছু কিছু খাবার আছে যা সমগ্র ভারতবর্ষে নয়, বরং কিছু কিছু অঞ্চলে নিষিদ্ধ।
ভেজিটেরিয়ান টাউন : গুজরাটের পালিটানা শহর জৈন দের অন্যতম বড় তীর্থস্থান। ২০১৪ সালে প্রায় ২০০ জৈন সন্ন্যাসী এই শহরে আমিষ খাবার বিক্রির প্রতিবাদে আমরণ অনশন আন্দোলন শুরু করেন। অবশেষে গুজরাট সরকার পালিটানা শহরে সমস্ত রকম মাছ, মাংস সহ সমস্ত আমিষ খাবার বিক্রির ওপর নিষেধাজ্ঞা জারি করে।
জাঙ্ক ফুডের ওপর নিষেধাজ্ঞা: ওবেসিটি থেকে শুরু করে নানা রকম লাইফ স্টাইল ডিজ়িজ়ের কথা মাথায় রেখে পাঞ্জাব এবং রাজস্থানের বিভিন্ন স্কুল কলেজে পিৎজা, বার্গার বা বিভিন্ন কোল্ড ড্রিঙ্কস বিক্রী সম্পূর্ণ নিষিদ্ধ। এছাড়া হিমাচল প্রদেশে হাই কোর্ট চিপস্, কোল্ড ড্রিঙ্কস, আইসক্রিম, চিউইং গাম, বিস্কুট, নামকিন, ক্যান্ডি, নুডলস্ এবং নন বায়োডিগ্রেডেবল প্যাকেটজাত খাবারের ওপর নিষেধাজ্ঞা জারি করেছে।
তথ্যসূত্র: https://m.timesofindia.com/Foods-banned-in-different-parts-of-India/articleshow/46504529.cms
Jain monks want a ban on the sale of non-vegetarian food
Knew Stapler Pins in Tea Bags Are Banned? 4 FSSAI Bans You Should Know About


তুষারাবৃত বিস্তীর্ণ অঞ্চল, দীর্ঘকালীন রাত্রি অথবা দিবালোকের প্রেক্ষিতে আর্কটিক বা আন্টার্কটিকা আপাত দৃষ্টিতে সমতুল্য। কিন্তু প্রকৃতপক্ষে, পৃথিবীর দুই প্রান্তে থাকা দুই মেরুর মধ্যে এক পৃথিবী সমান পার্থক্যই দেখা যায়। বিশেষত, সম্পূর্ণ ভিন্ন প্রজাতির বন্য প্রাণীর বসবাস দুই মেরুতে। ভিন্ন জলবায়ু এবং জীব বৈচিত্রের অভূতপূর্ব এই পার্থক্য এই দুই মেরুকে একে অপরের থেকে আলাদা করে রেখেছে অনেকখানি। তাই কোন প্রাণী কোন মেরুতে অবস্থান করে তার ভিত্তিতে এই উত্তর দেওয়ার চেষ্টা করছি।
সব থেকে প্রচলিত ভ্রান্ত ধারণা রয়েছে পেঙ্গুইনের বাসস্থান নিয়ে। আন্টার্কটিকা আর পেঙ্গুইন প্রায় সমার্থক শব্দ হলেও, আর্কটিক বা উত্তর মেরুতে কিন্তু পেঙ্গুইন থাকে না। বরং উত্তর মেরুতে যে অদ্ভুত সুন্দর একটি পাখি দেখা যায় তা হল, আটলান্টিক পাফিন (Atlantic Puffin)। অন্যদিকে, অ্যান্টার্কটিকার বিস্তীর্ণ অঞ্চল পৃথিবীর শীতলতম মরুভূমি। এখানের বৃহত্তম স্থলজ প্রাণী wingless midge,
Belgica antarctica
, উপস্থিত যাদের আয়ু সর্বাপেক্ষা ১ সপ্তাহ। এই অঞ্চলের যে সমস্ত স্থানে পেঙ্গুইন দেখা যায় তারা কিন্তু মোটেই স্থলভাগে থাকে না, বরং অ্যান্টার্কটিকার উপকূলবর্তী অঞ্চলে তাদের বসবাস, বিশেষত অ্যান্টার্কটিকা পেনিনসুলা এবং Ross Sea এর উপকূলবর্তী অঞ্চল।
পেঙ্গুইন
আটলান্টিক পাফিন
ভ্রান্ত ধারণার মধ্যে আরও একটি উল্লেখযোগ্য যে অ্যান্টার্কটিকা প্রাণের পক্ষে প্রতিকূল। কিন্তু এই প্রসঙ্গে, ব্রিটিশ অ্যান্টার্কটিক সার্ভের প্রধান Phil Trathan
মনে করেন,
In the whole of Antarctica, the ocean is the really productive, biodiverse realm. There are loads of species and very high abundance in place.
পেঙ্গুইন ছাড়াও hampback, blue এবং minke whale এর যথেষ্ট আধিক্য রয়েছে। পেঙ্গুইনের মধ্যে Emperor বা Adelie পেঙ্গুইন এই অঞ্চলের স্থায়ী বাসিন্দা। এছাড়া, chinstrap, gentoo এবং macaroni পেঙ্গুইন মূলত অ্যান্টার্কটিক পেনিনসুলা অথবা সাব অ্যান্টার্কটিক অঞ্চলে দেখা যায়। স্থলভাগে এদের তেমন কোনো শত্রু না থাকলেও, সমুদ্রে এদের প্রধান প্রতিপক্ষ লেপার্ড সিল।
লেপার্ড সিল
অ্যান্টার্কটিকায় কোনো হাঙরের অস্তিত্ব পাওয়া যায় না। আর্কটিক অঞ্চলে বিভিন্ন শার্ক বা হাঙর থাকলেও অ্যান্টার্কটিকার শীতলতম জলবায়ু এদের বসবাসের পক্ষে প্রতিকূল। আর্কটিক অঞ্চলের এরকম একটি শার্ক হল গ্রীনল্যান্ড শার্ক, যার অস্তিত্ব সম্পর্কে আগে থেকে একটা ধারণা থাকলেও ১৯৯৫ সাল পর্যন্ত এই প্রজাতির প্রাণীটির একটি ছবিও ছিল না। এদের গড় আয়ু প্রায় ২৭২ বছর।
হাঙরের অস্তিত্ব না থাকলেও প্রচুর মাছের উপস্থিতি লক্ষ্য করা যায় অ্যান্টার্কটিকার সমুদ্রে। এদের মধ্যে অন্যতম হলো notothenioids প্রজাতির মাছ। এদের রক্তে উপস্থিত "antifreeze" প্রোটিন আইস ক্রিস্টালের সাথে আবদ্ধ হয়ে রক্তকে ঠান্ডায় জমাট বাঁধার হাত থেকে রক্ষা করে। এছাড়া Chaenocephalus acteratus নামে এক প্রজাতির মাছ দেখতে পাওয়া যায়। এরা পৃথিবীর একমাত্র মেরুদণ্ডী প্রানী যাদের রক্তে আরবিসি (RBC) বা লোহিত রক্ত কণিকা উপস্থিত থাকে না।
আইস ফিশ
Orca বা killer whale উত্তর এবং দক্ষিণ দুই মেরুতেই দেখতে পাওয়া যায়। শুধুমাত্র দক্ষিণ মেরুতেই এদের সংখ্যা প্রায় ৭০,০০০। এই প্রাণীগুলোর আবার খাবার নির্বাচন বিভিন্ন প্রকার হয়। টাইপ A যারা, তারা মূলত তিমি এবং এলিফেন্ট সিল শিকার করে। টাইপ B killer whale আবার সিল এবং পেঙ্গুইন খেয়ে বেঁচে থাকে। টাইপ C এর প্রধান খাদ্য হল বিভিন্ন সামুদ্রিক মাছ। এদের নেভিগেশন স্কিল ভয়ঙ্কর। বরফের আস্তরণের নিচে এরা প্রায় কয়েক মাইল সাঁতার কেটে চলে আসে।
Orca বা killer whale
অ্যান্টার্কটিকা এবং আর্কটিক অঞ্চল এই দুই মেরুতে বিভিন্ন প্রজাতির সিল দেখা গেলেও, এদের লাইফস্টাইলের একটা বিশেষ পার্থক্য লক্ষ্য করা যায়। অ্যান্টার্কটিকায় weddell seal বরফের ওপর প্রকাশ্যে ডিম পারে এবং বিস্তীর্ণ অঞ্চল জুড়ে বরফের ওপর শুয়ে থাকে। অন্য দিকে, আর্কটিক অঞ্চলের ringed seal অনেক সচেতন ভাবে বিচরণ করে এবং ডিম পাড়ার পর বরফের আড়ালে তা লুকিয়ে ফেলে। অ্যান্টার্কটিকায় weddell দের predator বা শিকারী প্রাণীর অনুপস্থিতিই এই পার্থক্যের মূল কারণ।
Weddell
সবশেষে যে প্রাণীটির কথা না বললে এই উত্তর লেখাটাই অসম্পূর্ণ থেকে যাবে তা হল, Arctic tern। এই পাখিটি প্রতিবছর ৪৪,০০০ মাইল দূরত্ব অতিক্রম করে গ্রীনল্যান্ড থেকে অ্যান্টার্কটিকায় পৌঁছয়। এই পরিযায়ী পাখিটি তার তিরিশ বছরের জীব্বদশায় প্রায় ১.৫ মিলিয়ন মাইল দুরত্ব অতিক্রম করে।
আর্কটিক টার্ন
তথ্যসূত্র: Penguins don't live at the South Pole, and more polar myths debunked


মলিকিউলার বায়োলজির সবথেকে বিস্ময়কর এবং একই সাথে জটিল একটি বিষয় হল জিন স্প্লাইসিং। প্রতিদিন পৃথিবীর বিভিন্ন প্রান্তে এই নিয়ে বহু গবেষণা চলছে, উঠে আসছে অনেক নতুন তথ্য। তা সত্বেও জিন, ডিএনএ বা প্রোটিন সম্পর্কিত রহস্যের ১০%ও আমরা এখনো উদঘাটন করতে পেরেছি কি না সন্দেহ।
সিলেবাসের বাইরের কিছু প্রশ্ন
আমাদের দেহের প্রতিটি কোষে আছে জিন অর্থাৎ ডিএনএ। যা থেকে ক্রমে RNA এবং তা থেকে প্রোটিন তৈরি হয়। DNA থেকে RNA তৈরি হওয়ার এই পদ্ধতিকে বলা হয় ট্রান্সক্রিপশন এবং RNA থেকে প্রোটিন তৈরির হওয়ার পদ্ধতিকে বলা হয় ট্রান্সলেশন।
আগে ধারণা করা হতো যে একটি জিন থেকে একটি মাত্র প্রোটিন সৃষ্টি হতে পারে। কিন্তু মজার বিষয় হল, মানবদেহে ২০,০০০ থেকে ৫০,০০০ মতো জিন আছে যেখানে প্রোটিনের সংখ্যা ১০০,০০০ এরও বেশি। এছাড়া, সবসময় একটিমাত্র DNA থেকে একই পদ্ধতিতে একটি মাত্র প্রোটিন যদি সবার দেহে তৈরি হত তাহলে এই বিপুল জীববৈচিত্রের কারণই বা কী? এই প্রশ্নের উত্তর অনুসন্ধান করতে গিয়ে বিজ্ঞানীরা খুঁজে পেলেন জিন স্প্লাইসিং বা RNA splicing এর ঘটনা।
Jigsaw puzzle
RNA splicing এক ধরনের পোষ্ট ট্রান্সক্রিপশনাল মডিফিকেশন। অর্থাৎ ট্রান্সক্রিপশন পদ্ধতিতে DNA থেকে RNA সৃষ্টি হওয়ার সাথে সাথেই কিন্তু তা প্রোটিন তৈরি করতে শুরু করে না। তার আগে সদ্য জন্ম নেওয়া RNA টিকে বিভিন্ন মডিফিকেশন বা এডিটিং পদ্ধতির মধ্যে দিয়ে যেতে হয়। প্রতিটি RNA এর দুটি অংশ থাকে, কোডিং বা ফাংশনাল রিজিওন, এক্সন (Exon) এবং নন কোডিং রিজিওন, ইন্ট্রন (intron)। অর্থাৎ প্রোটিন তৈরির যাবতীয় তথ্য মজুত রয়েছে Exon অংশটিতে। অপরদিকে, intron হলো শুধুমাত্র জাঙ্ক (junk)। প্রতিটি RNA তে এক বা একাধিক Exon এবং intron থাকে। দুটি Exon এর মাঝের অংশটিকে বলা হয় intron।
পোস্ট ট্রান্সক্রিপশনাল মডিফিকেশন এর সময় বিভিন্ন ফ্যাক্টর,(spliceosome) RNA এর মধ্যে উপস্থিত intron গুলোকে সরিয়ে দিয়ে শুধুমাত্র Exon গুলোকে পরপর জুড়ে তৈরি করে নতুন RNA ট্রান্সক্রিপ্ট যা থেকে নতুন প্রোটিন জন্ম নেয়। এই ঘটনাকেই বলা হয় জিন স্প্লাইসিং বা RNA splicing।
এইবার মনে করুন, একটি RNA তে ৪ টি Exon আছে এবং তাদের মধ্যে তিনটি intron উপস্থিত। এখন এরকম হতে পারে যে ১,২,৩,৪ Exon যথাক্রমে যুক্ত হয়ে এবং মাঝের ৩টি intron অপসারিত হয়ে একটি RNA তৈরি হল। আবার ১,২ এবং ৪ নম্বর Exon শুধু যুক্ত হল অথবা ১,২,৩ নম্বর Exon শুধু যুক্ত হলো। ফলে আরও দুটি নতুন রকম RNA তৈরি হল। আবার কিছু কিছু ক্ষেত্রে Exon এর সাথে কিছুটা intronও রয়ে গেলো। এই ভাবে যতবেশি Exon এবং intron ততবেশি পারমুটেশন - কম্বিনেশনের ফলে নতুন নতুন RNA তৈরি এবং প্রতিটি নতুন RNA থেকে নতুন প্রোটিন সৃষ্টি হবে। অথচ এই সমস্ত প্রোটিন এবং RNA এর উৎস কিন্তু একটিমাত্র জিন। তাহলে ভাবুন, ওই যে মাত্র ২০০০০ জিনের কথা বললাম, তাদের পক্ষে লাখ খানেক প্রোটিন তৈরি করা কি খুব কিছু কঠিন কাজ? ও হ্যাঁ, এই প্রসঙ্গে বলে রাখি এই ঘটনাকে alternative splicingও বলা হয়[1] ।
এই ছবিটি দেখলে RNA splicing এর গল্পটা বুঝতে একটু সুবিধা হবে।
বিজ্ঞানের ম্যাজিক
এবার আসি জিন স্প্লাইসিং এর উদাহরণে। ঘরের মানুষ দিয়েই শুরু করা যাক বরং। এই করোনা আবহে যে সমস্ত শব্দের সাথে মানুষ ভীষণ ভাবে পরিচিত হয়ে উঠেছে তাদের মধ্যে একটি হলো অ্যান্টিবডি। খুব সহজ ভাষায় বলতে গেলে আমাদের দেহের B লিম্ফোসাইট থেকে অ্যান্টিবডি তৈরি হয় যা এন্টিজেনের (ভাইরাস, ব্যাক্টেরিয়া ইত্যাদি) বিরুদ্ধে লড়াই করে আমাদের সুরক্ষা প্রদান করে। এই অ্যান্টিবডি পাঁচ রকমের হয় IgG, IgM, IgA, IgD এবং IgD। কিন্তু এই প্রতিটি অ্যান্টিবডি তৈরির মূলে রয়েছে একটি মাত্র জিন। আরও একটি অসাধারণ উদাহরণ হল, Drosophila বা ফলের মাছি (fruit fly)। Gene splicing বা alternative splicing ই নির্ধারণ করে দেয় এদের লিঙ্গ কী হবে[2] ।
বলাই বাহুল্য, জিন স্প্লাইসিং সমন্ধে যেটুকু বললাম তা অতি সরলীকরণ মাত্র। সত্যি কথা বলতে, জীবদেহের অভ্যন্তরে প্রতিটি মুহূর্তে যে অবাক করা কান্ড ঘটে চলেছে তা যে কোনো কল্প বিজ্ঞানের গল্পকেও সহজে হার মানায়।
ফুটনোটগুলি
[1] Alternative Splicing
[2] Gene Splicing | Encyclopedia.com


পিএইচডির সূত্রে বেশ কয়েক বছর লখনৌতে ছিলাম। পোস্টডক করার সুবাদে এখনও বাড়ির বাইরে। সত্যি কথা বলতে কী, আমি কোনোদিন কলকাতা ছেড়ে বাইরে যাওয়ার কথা ভাবিনি। আমি যে খুব হোমসিক ছিলাম তাও নয়। তা সত্ত্বেও কিছু একটা পিছুটান এই শহরে রয়েই গেছে। নিজের শহর মানে তো শুধু ইঠ - কাঠ - কংক্রিটের বাড়ি অথবা কিছু শপিং মল বা ফ্লাইওভার নয়, আমার কাছে কলকাতা একটা অনুভূতি, একটা আবেগ।
ছোটবেলা থেকেই এই শহরের সাথে আমার সখ্যতা। পাড়ার গলি ক্রিকেট, রবিবারের দুপুরে রান্নাঘর থেকে ভেসে আসা মাংসের সুবাস, শীতকালের মনখারাপ করা বিকেলবেলা আর শরতের সময়ে ছাতিমের গন্ধ - এই সব কিছুর সাথে আমি আমার মহানগরীকে কোথাও একটা ওতপ্রোত ভাবে জড়িয়ে ফেলেছি। আমার দেখা ছোট্টবেলার সেই শহর হয়তো আজ অনেক পাল্টে গেছে। ওয়র্ক ফ্রম হোম আর কর্মব্যস্ততার দিনে রবিবার বলে আলাদা কিছু খুঁজে পাওয়া যায় না। পাড়ার গলি ক্রিকেটও মোবাইলের স্ক্রিনে সীমাবদ্ধ। দূষণ আর শব্দের ক্যাকোফোনিতে কাকের ডাক ছাড়া অন্য পাখির ডাক শোনা দুরুহ। কিন্তু তবুও, দীর্ঘদিন পরে এই পাল্টে যাওয়া শহরটায় ফিরে এলে কেমন যেন শান্তি লাগে। মনে হয় আমার সব অভিমান, সব অভিযোগ এই তিলোত্তমা কে আজ আমি মন উজাড় করে বলতে পারি। নস্টালজিয়ায় ভর করে ছোট্টবেলার দিনগুলিতে আমায় যেন কে ফিরিয়ে নিয়ে গেছে। হাত বাড়ালেই হয়তো বা খুঁজে পাবো গরমের ছুটির দুপুরে দিদার বাড়ির চিলেকোঠা অভিযানের দিনগুলো। ছুঁতে পারবো বন্ধুদের সাথে ঝগড়া হওয়া মনখারাপের দিনগুলো। আনন্দমেলা, শুকতারা, দুর্গাপুজোয় বাবার হাত ধরে ঠাকুর দেখতে যাওয়া, বন্ধুদের সাথে নির্ভেজাল আড্ডা, আমার প্রথম সবকিছু, খুব সযত্নে আগলে রেখেছে আমার শহর। আমি ফিরে আসলেই আমাকে আমার হারিয়ে যাওয়া সব জিনিস ঠিক ফিরিয়ে দেবে।
সবাই বলে, কলকাতায় আজকাল কর্মসংস্থানের কোনো সুযোগ নেই। তাই বিদেশের পথে পাড়ি দিয়েছে বহু মানুষ। এছাড়া মুম্বাই, দিল্লি, ব্যাঙ্গালোর অথবা হায়দ্রাবাদ তো আছেই। কলকাতায় আজকাল আর তরুণ প্রজন্ম থাকে না। সবাই হয়তো ঠিকই বলেন। কিন্তু আবেগের কাছে আমি এই যুক্তিগুলো সাজাতে পারছি কোথায়? প্রতি মুহূর্তে মনে হয় সব ছেড়ে ফিরে আসি আমার শহরটাতে, আমার কাছের মানুষগুলোর কাছে। কিন্তু কিছু উচ্চাশা, কিছু স্বপ্ন আর অনেকখানি মনখারাপ নিয়ে থেকে যেতে হয় বাড়ি থেকে কয়েক হাজার কিলোমিটার দূরে, ফিরতে পারি না আমি। আর আমার পিছনেই একটু একটু করে বদলে যেতে থাকে আমার ছোটবেলার প্রথম ভালোবাসা, আমার শহর।
তবুও, অনেকদিন পর বাড়ি ফেরার সময় যখন দমদম এয়ারপোর্টে ফ্লাইটটা এসে কলকাতার বুকে নামে, তখন সত্যি বুঝতে পারি শিকড় কাকে বলে। বুঝতে পারি, লোকে যে যা বলে বলুক, আমার শহরটা এখনও আমার বুকের বাঁদিকে ঠিকই আছে। তাই এই শহর ছেড়ে চলে আসার প্রতি মুহূর্তে মনে হয় আমাদের এই লং ডিসটেন্স রিলেশনশিপ কোনোদিন ভাঙার নয়, কোনোদিনও না। ততদিন পর্যন্ত না হয় "আবার দেখা হবে"- এই আশ্বাসটুকুই থাক।
But I'm sad to say I'm on my way
Won't be back for many a day
My heart is down, my head is turning around
I had to leave a little girl in Kingston town


গন্ধের প্রতি আমার আকর্ষণ ছোটবেলা থেকে। বৃষ্টি, রঙ, ফুল থেকে শুরু করে আমি যেন মন খারাপ, আনন্দ অথবা আতঙ্কেরও গন্ধ অনুভব করতে পারি। গন্ধের প্রতি এই অতি সংবেদনশীলতা এবং অদ্ভুত দূর্নিবার এক আকর্ষণ থেকেই এই উত্তর দিতে আসা।
কেরোসিনের গন্ধ
প্রথমে কেরোসিনের গন্ধের কথাই ধরা যাক। শুধুমাত্র কেরোসিনই নয়, গ্যাসোলিন অথবা ডিজেলের গন্ধের প্রতিও বহু মানুষের আকর্ষণ থাকে। কেরোসিন, গ্যাসোলিন অথবা ডিজেলের মত তেলগুলি আসলে বিভিন্ন রাসায়নিক পদার্থের একটি ককটেল মাত্র, যার মধ্যে অন্যতম উপাদান হলো হাইড্রোকার্বন। এই হাইড্রোকার্বনের মধ্যে বিউটেন, পেন্টেন, আইসোপেন্টেন, বেঞ্জিন, টলুইন, ইথাইল বেঞ্জিন এবং জাইলিন উপস্থিত। কেরোসিন জাতীয় তেলের গন্ধের মূল কারণ হল বেঞ্জিনের উপস্থিতি। বেঞ্জিনের মিষ্টি ও ঝাঁঝালো গন্ধের প্রতি আমাদের নাক এতটাই সংবেদনশীল যে, বাতাসে ১ পিপিএম (পার্ট পার মিলিয়ন) বেঞ্জিন উপস্থিত থাকলেও আমরা তা শনাক্ত করতে পারি। এছাড়া বেঞ্জিন উদ্বায়ী পদার্থ হওয়ার কারণে খুব দ্রুত বাষ্পীভূত হয়ে যায় এবং তীব্র ঘ্রাণ অনুভূতির সৃষ্টি করে। বেঞ্জিনের তীব্র গন্ধের কারণে ১৮০০ ও ১৯০০ শতকের গোড়ার দিকে আফটার শেভ লোশনের সাথে বেঞ্জিন মেশানো হত। কিন্তু পরবর্তী কালে বেঞ্জিন সম্ভাব্য কারসিনোজেন প্রমাণিত হওয়ায় তা বন্ধ হয়ে যায়। এমনকি, দীর্ঘ সময় ধরে বেঞ্জিন প্রশ্বাসের মাধ্যমে শরীরে প্রবেশ করলে তা অত্যন্ত ক্ষতিকর প্রভাবও ফেলতে পারে। তাই কেরোসিনের গন্ধ যতই ভালো লাগুক না কেন, বেশি সময় ধরে এর ঘ্রাণ না নেওয়াই ভালো।
গন্ধ বিচার
এইবার আসা যাক, অধিকাংশ মানুষের কেরোসিনের গন্ধ পছন্দ হওয়ার কারণ কী। সত্যি বলতে কী, বিজ্ঞান এর স্বপক্ষে এখনও সেরকম ভাবে যুক্তি সাজাতে পারে নি। অথবা বলা ভালো, মানুষ এখনও তা প্রমাণ করে উঠতে পারে নি। এখনও পর্যন্ত দুটি থিওরি প্রচলিত আছে যা আমাদের ব্রেনের সঙ্গে সরাসরি সম্পর্ক যুক্ত। তবেই বলাই বাহুল্য, গন্ধের নেপথ্যে থাকা বিজ্ঞান চর্চার এখনও বহু যোজন পথ অতিক্রম করা বাকি।
স্মৃতি তত্ত্ব (নস্টালজিয়ার সাথে বিজ্ঞানের মেলবন্ধন)- আমাদের নাক কোনো পরিচিত গন্ধ পেলেই সাথে সাথে পুরনো কোনো স্মৃতির ছবি তুলে ধরে। আমি নিজের ক্ষেত্রে বলতে পারি, temptation পারফিউমের গন্ধ আবছা ভাবে আমাকে ছোটবেলার কোনো স্মৃতিতে নিয়ে যায়। হতে পারে, ছোটবেলায় মা কখনো এই পারফিউম ব্যবহার করতেন। খুব স্পষ্ট করে যে কোনো ঘটনা মনে করতে পারি তা নয়, তবে অবচেতনে আমি পুরনো দিনে ফিরে যাই। এরকম বহু গন্ধের সাথেই আমাদের পুরনো স্মৃতি জড়িয়ে থাকে যা ওই গন্ধের উপস্থিতিতে ফ্ল্যাশব্যাকের মত আমাদের সামনে মুহূর্তে চলে আসে। এই ঘটনাকে বলে Proust phenomenon
।এবার একটু বিজ্ঞানের গল্পে আসা যাক। গন্ধ বা ঘ্রাণ অনুভূতি একমাত্র ইন্দ্রিয়গ্রাহ্য অনুভূতি যা আমাদের মস্তিষ্কের থ্যালামাসে না গিয়ে সরাসরি forebrain বা অগ্র মস্তিষ্কে পৌঁছে যায়। সাধারণত চোখ, কান, জিহ্বা এবং ত্বক বাকি এই চারটি ইন্দ্রিয় থেকে সেন্সরি অনুভূতিগুলি প্রথমে থ্যালামাসে আসে। থ্যালামাস একটি সুইচ বোর্ডের মতন কাজ করে। এই সেন্সরি ইনপুটগুলিকে ব্রেনের ডানদিকের অংশের সাথে সংযুক্ত করে এবং আমরা তা শনাক্ত করতে পারি। গন্ধের অনুভূতি এই সুইচ বোর্ডকে বাইপাস করে চলে যায়। যে সমস্ত নার্ভ গুচ্ছ এই ঘ্রাণ অনুভূতি শনাক্ত করে অর্থাৎ olfactory bulb, তা ব্রেনের amygdala এবং hippocampus নামক দুটি অংশে সবথেকে বেশি দেখা যায়। এই amygdala ইমোশনাল রেসপন্স এবং hippocampus স্মৃতি তৈরির সাথে সরাসরি সম্পর্ক যুক্ত। এবং ঠিক এই কারণেই গন্ধ সবসময় অবচেতনে কোনো স্মৃতি বা আবেগকে পুনরুজ্জীবিত করে তোলে। বিজ্ঞানীদের মতে, কেরোসিনের ক্ষেত্রেও একই ঘটনা ঘটে। অর্থাৎ কেরোসিনের গন্ধের সাথে আমাদের বেশিরভাগের ছোটবেলার কোনো সুখস্মৃতি জড়িয়ে আছে যা আমাদের আজ স্পষ্ট ভাবে মনে না থাকলেও আমাদের অবচেতন মন তা ঠিকই মনে করে রেখেছে। কেরোসিনের গন্ধের সাথে সাথে ছোটবেলার সেই নস্টালজিক কিছু স্মৃতি মনের মণিকোঠায় ফিরে আসে যা ভালোলাগার কিছু মুহূর্ত সৃষ্টি করে।
মেসোলিম্বিক পাথওয়ে - এই তত্ত্ব অনুযায়ী, আমাদের olfactory নার্ভ বেঞ্জিনের উপস্থিতি শনাক্ত করার সাথে সাথে আমাদের স্নায়ুতন্ত্রের ওপর suppressing effect দেখা যায়। স্নায়ুতন্ত্রের এই অসাড়তা বা numbness ব্রেনের মেসোলিম্বিক সিস্টেম বা আমাদের ব্রেনের রিওয়ার্ড সেন্টারকে উদ্দীপ্ত করে। এই সময় ডোপামিনের অধিক ক্ষরণের ফলে এক ধরনের অস্থায়ী এবং তাৎক্ষণিক ইউফোরিক অনুভূতির সঞ্চার হয়। অ্যাডিকশন, ভিডিও গেম অথবা কেরোসিনের গন্ধ প্রতিটি ক্ষেত্রেই এই অনুভূতি একই। এবং একবার এই অনুভূতির সঞ্চার হলে তা ফিডব্যাক সিস্টেমের ফলে ক্রমাগত ভাবে চলতেই থাকে। তাই ড্রাগ অ্যাডিকশন হোক বা কেরোসিনের গন্ধ অথবা ভিডিও গেমের নেশা, একবার শুরু হলে এর থেকে পরিত্রান পাওয়া মুশকিল[1] ।
মাটির গন্ধ
এইবার আপনার দ্বিতীয় প্রশ্নের উত্তর দেওয়ার চেষ্টা করছি। অর্থাৎ মাটির গন্ধ ভালো লাগার পিছনে বৈজ্ঞানিক কী কারণ থাকতে পারে। এ ক্ষেত্রে আমার মনে হয় বৃষ্টি হলে বা জল পড়লে মাটিতে যে সোঁদা গন্ধের সৃষ্টি হয় আপনি তার কথাই বুঝিয়েছেন। আমি সেই প্রেক্ষিতেই উত্তর দিচ্ছি।
মাটিতে উপস্থিত ব্যাক্টেরিয়া Streptomyces geosmin নামে এক ধরনের রাসায়নিক পদার্থ নিঃসরণ করে। বিবিসি রিপোর্টের তথ্য অনুযায়ী, যখন বৃষ্টির ফোঁটা মাটিতে পড়ে তখন তা geosmin সমৃদ্ধ বায়ুর বুদ্বুদগুলিকে আটকে নেয়। জলের ফোঁটার মধ্যে দিয়ে এই বাতাস নিচে নামতে নামতে ছোটো ছোটো কণায় ভেঙে যায় এবং geosmin বাতাসে ছড়িয়ে পড়ে যা মাটির গন্ধের প্রধান কারণ। এই geosmin এর প্রতি আমাদের নাক এতটাই সংবেদনশীল যে তা মাত্র ৫ পিপিটি (পার্টস পার ট্রিলিয়ন) পরিমাণে বায়ুতে উপস্থিত থাকলেও আমরা এর গন্ধ অনুভব করতে পারি।
অস্ট্রেলিয়ান বিজ্ঞানী Isabel Joy Bear এবং R. G. Thomas প্রথম বৃষ্টির সোঁদা গন্ধের ইংরেজি প্রতিশব্দ petrichor এর প্রবর্তন করেন। তাঁদের মতে অনেকদিন বৃষ্টি না হলে বা খরার সময় কিছু কিছু গাছ এক ধরনের তেল নিঃসরণ করে। যখন বৃষ্টি হয় বা জল পড়ে তখন গাছের গোড়ায় মাটিতে সঞ্চিত এই তেল geosmin এর মতই বাতাসে ছড়িয়ে পড়ে যা সেই বহু আকাঙ্খিত গন্ধের আরেকটি কারণ।
অনেক সময় বজ্রবিদ্যুৎ সহ বৃষ্টিপাত হওয়ার পরে বৃষ্টির গন্ধ আরও তীব্র হয়ে ওঠে। বজ্রপাত হওয়ার ফলে আমাদের ওজন স্তরের থেকে নাইট্রোজেন এবং অক্সিজেন আলাদা হয়ে যায়। পরে তারা একসাথে বিক্রিয়া করে উৎপন্ন করে নাইট্রিক অক্সাইড যা বায়ুমণ্ডলের ওজন স্তরের প্রধান উপাদান। এই নাইট্রিক অক্সাইডের ঝাঁঝালো, ক্লোরিনের মতো গন্ধও মাটির সোঁদা গন্ধ বা বৃষ্টির গন্ধ হিসাবে আমাদের নাকে ধরা দেয়[2] ।
অর্থাৎ, কেরোসিনের গন্ধের জন্য আমাদের ব্রেইন বেশিরভাগ ক্ষেত্রে দায়ী হলেও মাটির গন্ধের জন্য কিন্তু রসায়নের অবদানই ষোলো আনা। গন্ধের চুলচেরা বিশ্লেষণে না গিয়েও একটা কথা বলাই যায় যে এই গন্ধবিজ্ঞান বিষয়টি কিন্তু খুব আকর্ষণীয়। বিরিয়ানির গন্ধই হোক বা পুরনো বইয়ের গন্ধ, বৃষ্টির গন্ধ হোক বা ন্যাপথলিননের গন্ধ, মায়ের শাড়ির গন্ধই হোক বা ডায়েরির ফাঁকে থাকা শুকিয়ে যাওয়া গোলাপের গন্ধ; গন্ধ মানেই যেন একঝাঁক স্মৃতি, টাইম মেশিনে পাড়ি দিয়ে নস্টালজিয়ার জগতে ঘুরে আসা। আর এই নস্টালজিয়ার পড়তে পড়তে লুকিয়ে থাকে বিজ্ঞানের আশ্চর্য্য সব গল্প। এই উত্তরটি লিখতে বসে তাই আজ আরও একবার উপলব্ধি করলাম "truth is stranger than fiction"।
ফুটনোটগুলি
[1] Why Some People Love the Smell of Gasoline
[2] The Fascinating Science Behind the Smell of Rain


স্মৃতির জগতে আপনাকে স্বাগত
১৮৭৬ সালে ফ্রেঞ্চ বিজ্ঞানী Emile Boirac সর্বপ্রথম এই আশ্চর্য ঘটনাটিকে Déjà vu নামে অভিহিত করেন। এই ফ্রেঞ্চ শব্দটির আক্ষরিক অর্থ হলো "already seen" অর্থাৎ যা আগে একবার প্রত্যক্ষ করা হয়েছে। মূল উত্তরে যাওয়ার আগে এই প্রসঙ্গে জানিয়ে রাখি যে শুধুমাত্র Déjà vu নয়, Déjà এর আরও অনেক রকম ভেদ থাকতে পারে। অর্থাৎ শুধুমাত্র কোনো ঘটনাই নয়, কোনো শব্দ, কোনো ঘ্রাণ অথবা হঠাৎ করে আসা কোনো চিন্তাও আপনাকে আগের কোনো ঘটনার কথা অস্পষ্ট ভাবে মনে করাতে পারে।
déjà entendu - আগে শোনা হয়েছে (already heard)
déjà éprouvé - পূর্ব অভিজ্ঞতা (already experienced)
déjà fait - আগে সম্পাদিত কোনো কাজ (already done)
déjà pensé - আগে ভাবা হয়েছে এমন চিন্তা (already thought)
déjà senti - পূর্ব পরিচিত কোনো ঘ্রাণ বা অনুভূতি (already felt, smelt)
déjà su - আগে থেকে জানা (already known (intellectually))
déjà voulu - আগের কোনো ইচ্ছে (already desired)
déjà visité - আগে যাওয়া হয়েছে এমন স্থান (already visited)
কিছু ভুল ধারনা
Déjà vu এর সাথে অন্য যে বিষয়টিকে অনেক সময় এক বলে মনে করা হয় তা হল precognitive experiences, অর্থাৎ যখন কেউ কোনো একটি ঘটনার সম্মুখীন হলে তার ভবিষ্যতে কী কী ঘটতে চলেছে তা অস্পষ্ট ভাবে অনুভব করতে পারেন। কিন্তু বলাই বাহুল্য, Déjà vu এবং precognitive experiences এর মধ্যে সুক্ষ্ম একটি ব্যবধান আছে। প্রথমটির ক্ষেত্রে অতীতে ঘটে যাওয়া কোনো ঘটনা সম্পর্কে একটি অনুভূতি সৃষ্টি হয় এবং এই অভিজ্ঞতা বর্তমানে কোনো ঘটনার সম্মুখীন হলে তবেই তৈরি হয়। অন্যদিকে, precognitive experiences এর ক্ষেত্রে কোনো ঘটনা ঘটার আগেই অর্থাৎ ভবিষ্যত সম্পর্কে একটি অনুভূতির জন্ম হয়। আবার, schizophrenia বা hallucinations এর ক্ষেত্রে false memory এর কারণে আক্রান্ত রোগী অনেক অস্বাভাবিক ঘটনা বা দৃশ্য প্রত্যক্ষ করেন। এর সাথেও কিন্তু Déjà vu এর কোনো সম্পর্ক নেই। Déjà vu তাৎক্ষণিক এবং খুব কম সময়, ১০ থেকে ৩০ সেকেন্ডের বেশি স্থায়ী হয় না।
এই Déjà vu এর অভিজ্ঞতা সাধারণত দুরকম হতে পারে।
Associative Déjà vu - সাধারণত একজন সুস্থ মানুষ বেশিরভাগ সময় যে Déjà vu এর অভিজ্ঞতার সম্মুখীন হয় তা হলো associative Déjà vu। এই অভিজ্ঞতার ফলে কোনো একটা ঘটনা অথবা কোনো কথা বা কোনো গন্ধ পেলে আপনার এমন অনুভূতির সৃষ্টি হবে যার ফলে আপনার মনে হবে এই ঘটনা আপনার সাথে আগে কখনো ঘটেছে, বা এই কথাগুলো আপনি আগেও কোথাও শুনেছেন। অর্থাৎ আপনি প্রশ্নে যে অভিজ্ঞতার কথা বলেছেন তা এই জাতীয় Déjà vu। গবেষকদের মতে, এই ধরনের Déjà vu memory-based experience এর প্রভাব। মানব মস্তিষ্কের যে অংশ স্মৃতি ধরে রাখতে সাহায্য করে সেই অংশই এই ধরনের Déjà vu এর জন্য দায়ী।
Biological Déjà vu - Temporal lobe epilepsy এর কারণে এই ধরনের Déjà vu তৈরি হতে পারে। এই রোগে আক্রান্ত রোগীর অ্যাটাক আসার ঠিক আগের মুহূর্তে অর্থাৎ জ্ঞান হারানোর আগে তীব্র এক অনুভূতির সৃষ্টি হয় এবং তিনি বিশ্বাস করতে শুরু করেন যে এই পরিস্থিতি তিনি নিশ্চিত ভাবে আগেও প্রত্যক্ষ করেছেন। টিপিক্যাল Déjà vu এর সাথে এর যথেষ্ট পার্থক্য রয়েছে এবং তা অনেক বেশি সময় স্থায়ী হওয়ার কারণে এর সম্পর্কে গবেষণা করা তুলনামূলক ভাবে সহজ।
এছাড়াও ডিপ্রেশন, anxiety অথবা schizophrenia এর মত মানসিক অসুস্থতা থাকলে Déjà vu এর অভিজ্ঞতা হতে পারে।
গল্প হলেও সত্যি
এবার একটা মজার গল্প বলি। ইউনাইটেড কিংডমের ৪ জন প্রবীণ নাগরিক এক অদ্ভুত অভিজ্ঞতার সম্মুখীন হয়েছিলেন। তাঁরা কখনোই টেলিভিশনে সংবাদ চ্যানেলগুলি দেখতেন না। কারণ তাঁরা মনে করতেন যে, যেই সংবাদগুলো পরিবেশন করা হবে তা আগেই থেকে তাঁরা জানেন (যদিও তাঁরা কখনোই সঠিক ভাবে জানতেন না)। আবার তাঁরা অসুস্থ হলে ডাক্তারের কাছেও যেতেন না কারণ এ ক্ষেত্রেও তাঁরা মনে করতেন ডাক্তার কী পরামর্শ দিতে পারেন তা নিশ্চিত ভাবে তাদের জানা। এই ঘটনাদুটিকে ক্রনিক Déjà vu বলা হয়। চিকিৎসকদের ভাষায় এই ৪ জন প্রবীণ ব্যাক্তির মস্তিষ্কের টেম্পোরাল লোব নামক অঞ্চলের অস্বাভাবিকতা রয়েছে। আমরা যখন কোনো কিছু মনে করার চেষ্টা করি তখন নিউরোনের যে সার্কিট উদ্দীপ্ত হয় তা এই ৪জন ব্যাক্তির ক্ষেত্রে সবসময়ই উদ্দীপ্ত অবস্থায় রয়েছে, অর্থাৎ বলা যেতে পারে বাই ডিফল্ট তা অন পজিশনে রয়ে গিয়েছে।
Déjà vu এর কারণ
Déjà vu এর কারণ সম্পর্কে যা গবেষণা ইতিমধ্যে হয়েছে তাকে হিমশৈলের চূড়া বললেও অত্যুক্তি করা হবে। এতটাই অতর্কিত, তাৎক্ষণিক এবং সংক্ষিপ্ত এই অভিজ্ঞতা যে ঠিক সেই মুহুর্তে সেই ব্যক্তির ব্রেইন পর্যবেক্ষণ করা অসম্ভব। এছাড়া Déjà vu এর সাথে কোনো শারীরিক অস্বাভাবিকতাও জড়িত নেই যে তার ভিত্তিতে গবেষণা করা যেতে পারে। শুধুমাত্র মানুষের মুখে অভিজ্ঞতার কথা শুনে তার নিরিখে স্টাডি করা হয়।
Sigmund Freud
এর মতে দীর্ঘদিনের কোনো অবদমিত ইচ্ছে, খারাপ স্মৃতি যা সাধারণ স্মৃতির মত মনে আসে না, তার থেকেই Déjà vu এর জন্ম। বিজ্ঞানীরা একে paramnesia theory নামে অভিহিত করেছেন যা বিংশ শতাব্দীতে বিপুল জনপ্রিয়তা লাভ করে। এর পরে ক্রমে Déjà vu সম্পর্কে প্যারানর্মাল, দার্শনিক এবং বৈজ্ঞানিক বিভিন্ন ব্যাখা বারবার উঠে এসেছে। ধীরে ধীরে Déjà vu যতটা না বৈজ্ঞানিক তার থেকে বেশি স্টিগমায় পরিণত হয়েছে।
মানব মস্তিষ্কের অন্যতম গুরত্বপূর্ণ একটি অঞ্চল হল মেডিয়াল টেম্পোরাল লোব যা আমাদের সচেতন স্মৃতি (concious memory) তৈরি করে। এই অংশে অবস্থিত আরও তিনটি অঞ্চল হল Parahippocampal gyrus, amygdala এবং rhinal cortex। ১৯৭৭ sale স্টান্ডফোর্ড ইউনিভার্সিটির অধ্যাপক Dr. Gabrieli প্রথম আবিস্কার করেন যে আমাদের hippocampus সচেতন ভাবে কোনো কিছু মনে করতে সাহায্য করে। অন্যদিকে parahippocampal gyrus আমাদের স্মৃতির নিরিখে কোনো ঘটনা বা কোনো জিনিস আমাদের কাছে পরিচিত না অপরিচিত তা নির্ধারণ করে। বিজ্ঞানীদের মতে, মানব মস্তিষ্কের এই অংশগুলো Déjà vu এর মতন ঘটনার জন্য দায়ী।
সম্পূর্ন পর্যবেক্ষণের ভিত্তিতে Déjà vu সম্পর্কে কিছু তথ্য দেওয়া যেতে পারে।
প্রায় ৬০% মানুষের দাবী তারা Déjà vu প্রত্যক্ষ করেছেন এবং এই সংখ্যাটা সর্বাধিক ১৫-২০ বছর বয়সী মানুষের ক্ষেত্রে। বয়স বৃদ্ধির সাথে সাথে এই ঘটনা ধীরে ধীরে কমে যায়।
উচ্চ শিক্ষায় শিক্ষিত ও উচ্চ আয়ের মানুষের ক্ষেত্রে এবং পর্যটকদের ক্ষেত্রে Déjà vu এর ঘটনা বেশি লক্ষ্য করা গেছে।
অতিরিক্ত কল্পনাপ্রবণ মানুষ এবং যারা বহুসময় এবং বহুদিন পর্যন্ত স্বপ্ন মনে রাখতে পারেন তাদের ক্ষেত্রে Déjà vu এর ঘটনা বেশি ঘটে থাকে।
অতিরিক্ত ক্লান্তি এবং স্ট্রেস থেকে কিছু মানুষ যেমন Déjà vu প্রত্যক্ষ করেছেন, তেমনই রিলাক্সড এবং রিফ্রেশিং অবস্থায় অনেক মানুষ Déjà vu এর অভিজ্ঞতা লাভ করেছেন।
একটি রিপোর্ট অনুযায়ী মুক্তমনা মানুষেরা অপেক্ষাকৃত বেশি Déjà vu প্রত্যক্ষ করেন।
Déjà vu এর কারণ সম্পর্কে কিছু থিওরি বর্তমানে প্রচলিত আছে।
সেলফোন থিওরি : Dr. Alan Brown ডিউক ইউনিভার্সিটিতে একটি অদ্ভুত গবেষণা করেন। তিনি Déjà vu এর কারণ অনুসন্ধান করার জন্য একটি অভিনব পরীক্ষা শুরু করেন। কিছু ছাত্র ছাত্রীকে একত্র করে তিনি তাদের বিভিন্ন জায়গার কিছু ছবি দেখান এবং জিজ্ঞেস করেন এই ছবিগুলোর মধ্যে কোন জায়গার ছবি তাদের পরিচিত মনে হচ্ছে। এই ছবিগুলো দেখানোর আগে তাদেরকে কম্পিউটার স্ক্রিনে কিছু ছবি subliminal স্পিডে (১০-২০ মিলিসেকন্ড ব্যবধানে) দেখানো হয়, অর্থাৎ যে সময়ের মধ্যে আমাদের মস্তিষ্ক ছবিটিকে রেজিস্টার করতে পারবে কিন্তু সচেতন ভাবে লক্ষ্য করতে পারবে না। পরীক্ষার পরে দেখা গেছে, যে ছবিগুলো আগে কম্পিউটার স্ক্রীনে দেখানো হয়েছে সেই ছবিগুলোই পরে তারা বিভিন্ন ছবির মধ্যে থেকে শনাক্ত করতে সক্ষম হয়েছে, অর্থাৎ সেই ছবিগুলোই তাদের বেশি পরিচিত মনে হয়েছে।
পরবর্তী কালে Larry Jacobi এবং Kevin Whitehouse একই গবেষণা করেছিলেন কিছু শব্দ দিয়ে এবং এক্ষেত্রেও তাঁরা একই ফলাফল পেয়েছিলেন। ছোট্ট একটা উদাহরণ দেওয়া যেতে পারে এই প্রসঙ্গে। তাঁরা কয়েকজন ছাত্র ছাত্রীকে কিছু শব্দ বলেন যার মধ্যে অন্যতম হল pellow, bed, dream, blanket ইত্যাদি। পরবর্তী কালে তাদের অন্যকিছু শব্দ বলা হল যা সম্পূর্ণ আলাদা এবং জিজ্ঞেস করা হল কোন শব্দটি পূর্বে বলা শব্দগুলোর মধ্যে একটি। বেশিরভাগ ক্ষেত্রেই তারা sleep শব্দটিকে শনাক্ত করেছিল অথচ এই শব্দটি প্রথমে বলাই হয়নি।
অর্থাৎ এই তত্ত্ব অনুযায়ী আমরা সারাদিন আমাদের অবচেতনে বহু জিনিস দেখি, শব্দ শুনি, গন্ধ পাই এবং চারপাশে বিভিন্ন ঘটনার সম্মুখীন হই। অথচ সচেতন ভাবে আমরা কিন্তু এই ঘটনাগুলোকে লক্ষ্য করি না। পরবর্তী সময় খুব মনোযোগ সহকারে কোনো কিছু করার সময় আমাদের অবচেতনে থাকা এই ঘটনাগুলো টুকরো টুকরো ভাবে সামনে আসতে থাকে এবং আমাদের মনে হয় এই ঘটনা আগেও ঘটেছে।
হলোগ্রাম থিওরি - Déjà vu সম্পর্কে আরও একটি প্রচলিত তত্ত্ব হল ডাচ সাইকয়াট্রিস্ট Hermon Sno প্রবর্তিত হলোগ্রাম থিওরি। এই তত্ত্ব অনুযায়ী মানুষের স্মৃতি হল হলোগ্রামের মতো, অর্থাৎ ক্ষুদ্র ক্ষুদ্র ভগ্নাংশের নিরিখে তা একটি ত্রিমাত্রিক ছবির ধারণা তৈরি করে। বলাই বাহুল্য, ভগ্নাংশ যত ক্ষুদ্র হবে আসল ছবিটিও ততটাই অস্পষ্ট হবে। কোনো দৃশ্য, ছবি, শব্দ, গন্ধ এইগুলো আসলে আমাদের পুরনো কোনো স্মৃতির ভগ্নাংশ যা দ্বিতীয়বার আমাদের সামনে আসলে আমাদের মস্তিষ্ক তার থেকে একটি ত্রিমাত্রিক ছবি তৈরি করার চেষ্টা করে। আর আমরা মনে করি এই ঘটনা আগেও ঘটেছে, এই গন্ধও আগেও পেয়েছি অথবা এই শব্দগুলো তো আগেও কোথাও শুনেছি।
Dual processing (delayed vision) - Robert Efron ১৯৬৩ সালে বোস্টনের এক হাসপাতালে একটি গবেষণা করেন। তাঁর মতে, আমাদের ব্রেইন যে ভাবে নতুন তথ্য মস্তিষ্কে স্টোর করে এবং লং টার্ম ও শর্ট টার্ম মেমোরি তৈরি করে, সেই পদ্ধতিতে কোনো রকম সমস্যা হলেই Déjà vu এর মত অভিজ্ঞতার সম্মুখীন হতে হয়। আমাদের ব্রেইনের লেফট হেমিস্ফেয়ারের টেম্পোরাল লোব যখন কোনো নতুন তথ্য স্টোর করে তখন তা দুটি পথে এই টেম্পোরাল লোবে আসতে পারে। এক, সরাসরি তথ্য লেফট হেমিস্ফেয়ারের টেম্পোরাল লোবে আসতে পারে অথবা তা ডান দিকের অর্থাৎ রাইট হেমিস্ফেয়ারের টেম্পোরাল লোব মারফত তা লেফট হেমিস্ফেয়ারের টেম্পোরাল লোবে আসতে পারে। এই দুটি পথের মধ্যে কয়েক মিলি সেকেন্ডের ব্যবধান। কোনো কারণে synchronization এর অভাবে এই সময়ের ব্যবধান যদি বেড়ে যায় তাহলেই Déjà vu এর মত অভিজ্ঞতা হতে পারে। তার কারণ, সরাসরি যে তথ্যটি লেফট হেমিস্ফেয়ারের টেম্পোরাল লোবে আসছে তা আমাদের ব্রেইন আগেই রেজিস্টার করে ফেলছে। ফলে পরে যখন একই তথ্য রাইট হেমিস্ফেয়ারের টেম্পোরাল লোবের মাধম্যে বামদিকে পৌঁছাচ্ছে তাকে মস্তিষ্ক পুরনো কোনো স্মৃতি বলে গণ্য করছে। এখনও পর্যন্ত সবথেকে গ্রহণযোগ্য তত্ত্ব এই dual processing থিওরি।
এগুলো ছাড়াও আরও একটি তত্ত্ব রয়েছে যার মতে, আমরা শুধুমাত্র আমাদের বাস্তব জীবনই নয়, বই, সিনেমা বা অন্য কারো মুখে শোনা গল্প থেকেও বিভিন্ন অভিজ্ঞতা অর্জন করি। এই সব স্মৃতি মনের মধ্যে চাপা পড়ে গেলেও সম্পূর্ণ ভাবে মুছে যায় না। ভবিষ্যতে একই রকম কোনো ঘটনা ঘটলে সেই স্মৃতিগুলো অস্পষ্ট ভাবে ফিরে আসে এবং Déjà vu এর জন্ম দেয়।
শেষের কথা
এত দীর্ঘ উত্তরটি যদি আপনি পড়ে থাকেন তাহলে একথা আপনি নিশ্চিত ভাবে বুঝতে পারছেন যে Déjà vu সম্পর্কে এখনও অনেক কিছু জানা বাকি, গবেষণার অবকাশও যথেষ্ট। শুধু প্রেডিকশন ও পর্যবেক্ষণের ভিত্তিতে কিছু কারণ অনুসন্ধান করা সম্ভব হয়েছে মাত্র। তবে একথা অবশ্যই বলা যায় যে, Déjà vu সম্পর্কে যতই অতিপ্রাকৃতিক গল্প প্রচলিত থাকুক না কেন, শেষ কথা কিন্তু আমাদের ব্রেইন। আর হেড অফিসের অজানা গল্প জানতে একটু সময় লাগবে বই কি।
তথ্যসূত্র: How Déjà Vu Works
Can Science Explain Deja Vu?
Explainer: what is déjà vu and why does it happen?


সত্যি কথা বলতে কী, প্রশ্নটি দেখে ৫/৬ টি ছাড়া খুব বেশি খাবারের নাম মনেই করতে পারলাম না। কিন্তু ইন্টারনেটে সার্চ করে অজস্র খাবারের নাম পেলাম যাদের নামকরণ তাদের উৎস স্থানের নামানুসারে করা হয়েছে। সব নাম উল্লেখ করা হয়তো সম্ভব না, তাই জনপ্রিয় কিছু খাবারের নাম উল্লেখ করছি।
Yorkshire Pudding ইংল্যান্ডের Yorkshire শহরে জন্ম দুধ, ময়দা আর ডিমের মিশ্রণে তৈরি এই লোভনীয় পুডিংয়ের স্বাদ একবার খেলে ভোলা অসম্ভব।
Taiwanese Fried Chicken পপকর্ন চিকেন নামে অধিক পরিচিত এই স্ট্রিট ফুড টি তাইওয়ানের মানুষের কাছে ব্যাপক জনপ্রিয়।
Mississippi Mud Pie চকলেট কুকি ক্রাস্টের ওপর লিকার, মার্শমেলো, পুডিং আর আইসক্রিম দিয়ে তৈরি এই খাবারটির আমেরিকা যুক্ত রাষ্ট্রের মিসিসিপি তে জন্ম।
KFC North Corbin এর Kentucky তে প্রথম তৈরি হওয়া ফ্রাইড চিকেন আজ সারা পৃথিবীতে ঠিক কতটা জনপ্রিয় তা বলার অপেক্ষা রাখে না।
Hyderabadi Biryani হায়দ্রাবাদের জনপ্রিয় এই বিরিয়ানি ভারতবর্ষের অন্যান্য স্থানের বিরিয়ানির তুলনায় একটু ভিন্ন স্থানের।
Hamburger জার্মানির Hamburg শহরের এই বার্গার বিফ, চিস এবং অন্যান্য টপিংস সহযোগে বানানো অতুলনীয় একটি খাবার।
Buffalo Wings স্পাইসি, ডীপ ফ্রাইড এই চিকেন উইংসের এই রেসিপি নিউ ইয়র্কের বাফেলো শহর থেকে জন্ম নিয়েছে।
Belgian Waffles ১৯৬৪/১৯৬৫ সাল নাগাদ বেলজিয়ামের ব্রাসেলস থেকে এক বিক্রেতা নিউ ইয়র্কে এই খাবার নিয়ে আসেন এবং তা বিপুল জনপ্রিয়তা লাভ করে। হুইপড ক্রিম আর স্ট্রবেরি সহযোগে এই বেলজিয়ান ওয়াফেলস সত্যিই অসাধারণ।
Baked Alaska ১৮৭৬ সাল থেকে এই ডেসার্ট আইটেমটি নিউ ইয়র্ক শহরে জনপ্রিয়তা অর্জন করে।
দেশের কথা
ভারতবর্ষে হায়দ্রাবাদী বিরিয়ানি ছাড়াও আরও এরকম কিছু খাবার নামের সন্ধান পাওয়া যায়। কালিম্পং চীজ(পশ্চিমবঙ্গ), বোম্বে ডাক (মুম্বাই), চিকেন Chettinad (তামিলনাড়ু), ব্যান্ডেল চীজ (পশ্চিমবঙ্গ), হায়দ্রাবাদী হালিম এবং হায়দ্রাবাদী অমলেট (তেলেঙ্গানা), মালাবার মেথি কারি (মালাবার কোস্ট), Tirunelveli halva (তামিলনাড়ু), মাঙালোরিয়ান চিকেন সুক্কা (কর্ণাটক), মাদ্রাস কারি সস (চেন্নাই), Tuticorin macaroon (তামিলনাড়ু), ইন্দোরী পোহা (ইন্দোর), পাটনা রাইস (বিহার), Thalassery biryani (কেরালা), palakkadan matta rice (কেরালা) ইত্যাদি অজস্র খাবারের প্রচলন রয়েছে ভারতবর্ষে।
ইন্দোরী পোহা
Chicken Chettinad
তথ্যসূত্র: List of foods named after places - Wikipedia
10 famous foods named after places | Times Food


এখনও পর্যন্ত নথিভুক্ত পিঁপড়ের প্রজাতির সংখ্যা ১২,৫০০ এর বেশি। তার মধ্যে বেশিরভাগ প্রজাতির পিঁপড়ে আপাত নিরীহ হলেও কিছু কিছু প্রজাতি এতটাই বিষাক্ত যে তা মানুষ সহ অন্যান্য প্রাণীর প্রাণহানিও ঘটাতে পারে। এইরকমই কিছু বিষাক্ত প্রজাতির পিঁপড়ের সন্ধান দিলাম।
The bulldog ant - বিষাক্ত পিঁপড়ের তালিকায় যে প্রজাতির নাম শীর্ষে থাকে তা হল বুলডগ অ্যান্ট। সাধারণত অস্ট্রেলিয়াতে এই প্রজাতির পিঁপড়ের দেখা মেলে। এরা এদের বিষাক্ত হুল এবং চোয়ালের মাধ্যমে শিকারকে অতর্কিতে আক্রমণ করে। এছাড়া এরা হুলের মাধ্যমে প্রাণীদেহের মধ্যে যে বিষ ইনজেক্ট করে তার প্রভাবে একজন প্রাপ্ত বয়স্ক মানুষের ১৫ মিনিটের মধ্যে মৃত্যু ঘটে। পৃথিবীর সবথেকে আক্রমণাত্মক পিঁপড়ে নিঃসন্দেহে এই বুলডগ অ্যান্ট।
Siafu ant - আর্মি অ্যান্ট নামে পরিচিত এই প্রজাতির পিঁপড়ে সাধারণত মধ্য এবং পূর্ব আফ্রিকার বিস্তীর্ণ অঞ্চলে দেখা যায়। অন্যান্য প্রজাতির পিঁপড়ের মত এরা বাসা তৈরি করে না। বরং খাবার বা রিসোর্সের ওপর নির্ভর করে এরা এদের বাসস্থান পরিবর্তন করতে থাকে। কোনো এক জায়গার খাবারের সম্ভাব্য সমস্ত উৎস কার্যত ধ্বংস করে দিয়ে এরা অন্য জায়গায় খাবারের সন্ধানে চলে যায়। এমনকি, যাওয়ার পথে এরা এদের ধ্বংসলীলার যে নিদর্শন রেখে যায় তার পরিপ্রেক্ষিতে ভয়ানক প্রজাতির পিঁপড়ের শিরোপা নিঃসন্দেহে দাবী করতে পারে। তীক্ষ্ম হুলের সাহায্যে এই পিঁপড়েরা দলবদ্ধ ভাবে নিজেদের থেকে শত সহস্রগুণ বেশী শক্তিশালী প্রাণীকে আক্রমণ করে তাকে ধরাশায়ী করে দিতে সক্ষম।
Fire ant - এই প্রজাতির পিঁপড়েরা তথনই আক্রমণাত্মক হয়ে ওঠে যখন এদের কেউ উত্তেজিত বা বিরক্ত করে। কোনো প্রাণীকে আক্রমণ করার সময় এই প্রজাতির পিঁপড়েরা ফেরোমন নামক এক প্রকার রাসায়নিক পদার্থ নিঃসরণ করে যা আরও অনেক পিঁপড়েকে একত্রিত করে এবং দলবদ্ধ ভাবে শিকারকে আক্রমণ করে। এদের তীক্ষ্ম হুল বহু মানুষের মধ্যে ভয়ানক অ্যালার্জি সৃষ্টি করে যার ফলে রোগীর anaphylactic shock এর প্রভাবে মৃত্যু পর্যন্ত ঘটতে পারে।
Bullet ant - দক্ষিণ আমেরিকার এই প্রজাতির পিঁপড়ের কামড় এতটাই সাংঘাতিক যে তাকে বন্দুকের গুলি বা বুলেটে প্রাপ্ত আঘাতে যে ব্যথা বেদনা সৃষ্টি হয় তার সাথে তুলনা করা হয়। এই ব্যথা মানুষের দেহে কমপক্ষে ২৪ ঘণ্টা স্থায়ী হয় বলে একে 24 hour ant ও বলা হয়। এই তীব্র ব্যথার প্রভাবে বহু মানুষ জ্ঞানও হারিয়ে ফেলেন।
Florida harvester ant - উত্তর, দক্ষিণ এবং মধ্য আমেরিকার বিভিন্ন অঞ্চলে এই আপাত নিরীহ প্রজাতির পিঁপড়ের দেখা মেলে। মনুষ্য প্রজাতির জন্য সবথেকে ভয়ঙ্কর পিঁপড়ের মধ্যে অন্যতম হল এই প্রজাতি। এদের বিষ কোবরার বিষের থেকেও ভয়ঙ্কর।
Bullhorn acacia ant - অনেকটা বোলতার মতো দেখতে এই প্রজাতির পিঁপড়ের হুল বোলতার থেকেও ভয়ঙ্কর। এদের বিষ মানব শরীরে প্রবেশ করলে anaphylactic shock এর কারণে মানুষের মৃত্যুও ঘটতে পারে। কিন্তু গবেষকদের মতে, এদের বিষ থেকে অ্যান্টি ডিপ্রেসেন্ট এবং হাঁপানি বা asthma এর মতন রোগের ওষুধ বানানো সম্ভব।
Green tree ant - অস্ট্রেলিয়া এবং ট্রপিক্যাল এশিয়াতে এই প্রজাতির পিঁপড়ে দেখা যায়। গাছের পাতায় বাসা তৈরি করে এরা বসবাস করে বলে এদের নাম গ্রীন ট্রি অ্যান্ট। ছোটো ছোটো বাসাগুলোকে একটার সাথে আরেকটাকে যুক্ত করে এরা কলোনি তৈরি করে। এই প্রজাতির পিঁপড়ের কোনো হুল না থাকলেও এদের কামড় ভয়ঙ্কর। তবে bullhorn ant এর মতো এদেরও বিভিন্ন রোগ বিশেষত, পেটের সমস্যা এবং ফার্টিলিটির সমস্যার ক্ষেত্রে কিছু ঔষধি গুন আছে।
Jack jumper ant - এই প্রজাতির পিঁপড়ে দেখতে ছোটোখাটো একটি বিছের মতো। বিষের দিক থেকেও এরা বিছের থেকে খুব একটা পিছিয়ে নেই। ১৯৮০ সালে এই পিঁপড়ের কামড়ে ৪ জন মানুষের মৃত্যু ঘটে। এদের বিষ মানব শরীরের ইমিউন সিস্টেমকে বিধ্বস্ত করে ফেলে এবং হৃদরোগ, inflammation এবং anaphylactic shock এর কারণে রোগীর মৃত্যু ঘটতে পারে।
তথ্যসূত্রঃ Top 8 Most Dangerous Ants of all Time


কলাপাতায় খাবার পরিবেশনের ঐতিহ্য ভারতবর্ষে বহু যুগ ধরে চলে আসছে। বিশেষত দক্ষিণ ভারতে কলাপাতায় খাবার খাওয়া শুধুমাত্র পবিত্র বা শুভ বলেই যে মনে করা হয় তা নয়, বরং তা রীতিমত স্বাস্থ্যসম্মতও বটে। স্বাস্থ্যের কথা বাদ দিয়ে সাধারণ ভাবে যদি কলাপাতায় খাবার খাওয়ার সুবিধাগুলো দেখি তাও কিন্তু অসংখ্য।
আকৃতি - কলাপাতার বিশাল আকৃতির দরুণ খাবার পরিবেশন এবং খাবার খাওয়ার যথেষ্ট সুবিধা রয়েছে। কেরালার বিখ্যাত উৎসব ওনামের (Onam Sadhya
) সময় বিপুল পরিমাণ খাবার একসাথে পরিবেশন করা হয় যা কলাপাতা ছাড়া অন্য কোনো ভাবে একসাথে পরিবেশন করা সম্ভব নয়। কলাপাতার ওপরের অংশে খাবার পরিবেশন করা হয় এবং নিচের অংশ সেই খাবার খাওয়া র জন্য ব্যবহৃত হয়।
সাশ্রয়ী - সাধারণ প্লাস্টিক বা স্টিলের প্লেটের তুলনায় কলাপাতার দাম অনেকটাই কম। জায়গা ভেদে এর দামের পার্থক্য থাকলেও কলাপাতা পর্যাপ্ত পরিমাণে পাওয়া যায় বলে এর মূল্য অনেকটাই কম।
জল নিরোধক - কলাপাতার ওপরে মোমের পাতলা আস্তরণ থাকার কারণে এটি ওয়াটার প্রুফ হয়ে থাকে। ফলে ডাল, রসম বা সম্বারের মতো খাবার খেতেও কোনো অসুবিধা হয় না। এছাড়া খাবারের মধ্যে যে তেল বা ঘি থাকে তাও প্লেটের সাথে আটকে যায় না।
স্বাদবর্ধক - কলাপাতার ওপরে থাকা মোমের আস্তরণ খাবারে অতিরিক্ত ফ্লেভার এবং অ্যারোমা যোগ করে যা কলাপাতায় খাবার খাওয়ার অন্যতম একটি সুবিধা।
এইবার একটু স্বাস্থ্যের দিকে নজর দেওয়া যাক। বৈজ্ঞানিক ভাবেও কলাপাতার অসংখ্য গুণাবলী রয়েছে।
অ্যান্টিঅক্সিডেন্ট - গ্রিন টির মতন কলাপাতায় যথেষ্ট অ্যান্টিঅক্সিডেন্ট আছে। কলাপাতায় খাবার পরিবেশন করা হলে এর মধ্যে উপস্থিত প্রাকৃতিক অ্যান্টিঅক্সিডেন্ট পলিফেনল খাবারের সাথে আমাদের দেহে প্রবেশ করে যা বহু রোগ নিরাময়ে সাহায্য করে থাকে। এছাড়াও Epigallocatechin gallate
নামক রাসায়নিক পদার্থের উপস্থিতির কারণে কলাপাতার মধ্যে অ্যান্টি ব্যাকটেরিয়াল এবং অ্যান্টি ফাংগাল ধর্মও দেখা যায় যা পারকিনসন্স বা ক্যান্সারের মতো দুরারোগ্য ব্যাধি নিরাময়ে সাহায্য করে।
পরিবেশবান্ধব - বর্তমানে আমরা বেশিরভাগ ক্ষেত্রেই বিভিন্ন অনুষ্ঠানে প্লাস্টিক প্লেট, styrofoam প্লেট অথবা প্লাস্টিক কোটেড প্লেট ব্যবহার করে থাকি। বলাই বাহুল্য, প্লাস্টিকের ব্যবহার পরিবেশ দূষনের অন্যতম প্রধান কারণ। অপরদিকে কলাপাতা খুব দ্রুত ডিকম্পসড হওয়ার কারণে তা soil pollution প্রতিরোধ করতে সক্ষম। এছাড়া কলাপাতা সার হিসাবেও খুব ভালো কাজ করে।
ক্ষতিকারক রাসায়নিক পদার্থের অনুপস্থিতি - কলাপাতার ওপরে মোমের আস্তরণ থাকার কারণে ক্ষতিকারক রাসায়নিক ফার্টিলাইজার বা পেস্টিসাইড লেগে থাকতে পারে না। এছাড়া প্লাস্টিক বা স্টিলের প্লেট ঠিকমতো পরিষ্কার না হলে তাতে সাবান বা ডিটারজেন্ট উপস্থিত থাকতে পারে যা শরীরের জন্য খুবই ক্ষতিকারক। কলাপাতায় খাবার খেলে এই অসুবিধার সম্মুখীন হতে হবে না।
কলাপাতায় খাবার পরিবেশন করার হাজার একটা উপকারিতা আছে। প্রাচীন আয়ুর্বেদ শাস্ত্রেও কলাপাতার ভেষজ গুণের উল্লেখ পাওয়া যায়। তবে সমস্ত গুণাবলীর কথা যদি অস্বীকারও করি, কলাপাতায় গরম ধোঁয়া ওঠা ভাত, ঘি আর মাটির ভাঁড়ে জল - এই নয়নাভিরাম দৃশ্যের কি কোনো তুলনা হয়?
তথ্য সূত্র: This Is Why You Must Eat On A Banana Leaf
10 Interesting Benefits Of Eating Food On Banana Leaves


পৃথিবীর ইতিহাসে যে ভয়ংকর মারণ রোগগুলো জায়গা করে নিয়েছে তাদের কারণ লক্ষ্য করলে এই প্রশ্নের উত্তর পাওয়াটা হয়তো সহজ হবে। এমনই ১০টি ভয়ানক মহামারী বা অতিমারীর উল্লেখ করার চেষ্টা করছি।
ANTONINE PLAGUE (১৬৫ খ্রিস্টাব্দ)
মৃত্যু - ৫০ লাখ
কারণ - অজানা
১৬৫ খ্রিস্টাব্দে মেসোপটেমিয়া থেকে এক সৈনিক রোমে ফিরে এলে তার মধ্যে প্রথম এই রোগ আত্মপ্রকাশ করে। ক্রমে তা মিশর, গ্রিস, ইতালি এবং এশিয়া মহাদেশের বিস্তীর্ণ অঞ্চলে ছড়িয়ে পরে। গুটি বসন্ত বা হামের সাথে এই রোগের সাদৃশ্য থাকলেও এই রোগের আসল কারণ এখনও অনুধাবন করা সম্ভব হয়নি।
PLAGUE OF JUSTINIAN (৫৪১-৫৪২ খ্রিস্টাব্দ)
মৃত্যু - ২ কোটি ৫০ লাখ
কারণ - বুবনিক প্লেগ (Bubonic plague)
বুবনিক প্লেগের প্রথম নথিভুক্ত ঘটনা ছিল plague of justinian এর প্রাদূর্ভাব। এই রোগের প্রকোপে পূর্ব ভূমধ্যসাগরীয় অঞ্চলের জনসংখ্যার এক তৃতীয়াংশ মানুষের মৃত্যু হয়। এই রোগের কারণে সবথেকে বিপর্যস্ত হয়ে পড়ে Constantinople যেখানে দৈনিক মৃত্যু হার ছিল প্রায় ৫০০০ মানুষ।
THE BLACK DEATH (১৩৪৬-১৩৫৩)
মৃত্যু - ৭৫ থেকে ২০০ মিলিয়ন
কারণ - বুবনিক প্লেগ
১৩৪৬ সালে বুবনিক প্লেগ আরও ভয়ঙ্কর আকার ধারণ করে ইউরোপ, আফ্রিকা এবং এশিয়ার বিস্তীর্ণ অঞ্চলে ফিরে আসে। খুব সম্ভবত এই রোগটি এশিয়া মহাদেশে উৎপত্তি লাভ করে। সেই সময় শহরের বন্দরগুলো ছিল ব্যবসা বাণিজ্যের প্রধান প্রাণকেন্দ্র। তাই বন্দরের মাধ্যমে ইঁদুর ও মাছি দ্বারা বাহিত এই ব্যাক্টেরিয়া জনিত মারণ রোগটির পৃথিবী ব্যাপী ছড়িয়ে পড়তে খুব বেশি দিন সময় লাগেনি।
THIRD CHOLERA PANDEMIC (১৮৫২-১৮৬০)
মৃত্যু - ১০ লক্ষ
কারণ - কলেরা
যে সাতবার পৃথিবীতে কলেরা মহামারী দেখা গেছে তার মধ্যে সবথেকে মারাত্মক ছিল তৃতীয়বারের এই মহামারী। প্রথম দুবারের মতই তৃতীয়বারও এই কলেরা মহামারী ভারতবর্ষে জন্ম নিয়ে তা দূষিত জলের মাধ্যমে গাঙ্গেয় উপত্যকা ধরে এশিয়া, ইউরোপ, আফ্রিকা এবং উত্তর আমেরিকার বিস্তীর্ণ অঞ্চলে ছড়িয়ে পড়ে।
FLU PANDEMIC (১৮৮৯-১৮৯০)
মৃত্যু - ১০ লক্ষ
কারণ - ইনফ্লুয়েঞ্জা
এশিয়াটিক ফ্লু বা রাশিয়ান ফ্লু নামে পরিচিত এই মহামারীর কারণ হিসাবে ইনফ্লুয়েঞ্জা A ভাইরাসের H2N2 সাবটাইপ কে দায়ী করা হয়, যদিও বর্তমানে H3N8 সাবটাইপকেও এই রোগের কারণ হিসাবে উল্লেখ করা হয়ে থাকে। ১৮৮৯ সালে একসাথে তিনটে স্থানে এই রোগের প্রথম প্রাদূর্ভাব দেখা যায়; সেন্ট্রাল এশিয়া, কানাডা এবং গ্রীনল্যান্ড।
SIXTH CHOLERA PANDEMIC (১৯১০-১৯১১)
মৃত্যু - ৮ লক্ষের বেশি
কারণ - কলেরা
ভারতবর্ষ থেকে এই রোগ উত্তর আফ্রিকা, পূর্ব ইউরোপ, রাশিয়া এবং মধ্য প্রাচ্যের দেশগুলোতে ছড়িয়ে পড়ে। শুধুমাত্র ভারতবর্ষেই ৮ লক্ষের বেশি মানুষের মৃত্যু হয় এই রোগে।
FLU PANDEMIC (১৯১৮)
মৃত্যু - ২ কোটি থেকে ৫ কোটি
কারণ - ইনফ্লুয়েঞ্জা
পৃথিবীব্যাপী ছড়িয়ে পড়া এই মহামারীর কারণে প্রায় ৫০০ মিলিয়ন মানুষ আক্রান্ত হয়েছিলেন, মৃত্যুহার ছিল ২০-২৫%। এই রোগের প্রাদুর্ভাবের ২৫ সপ্তাহের মধ্যেই প্রায় আড়াই কোটি মানুষের মৃত্যু হয়।
ASIAN FLU (১৯৫৬-১৯৫৮)
মৃত্যু - ২০ লক্ষ
কারণ - ইনফ্লুয়েঞ্জা
এশিয়ান ফ্লু ইনফ্লুয়েঞ্জা ভাইরাসের H2N2 সাবটাইপের কারণে প্রথম চায়নায় আত্মপ্রকাশ করে। পরে তা সিঙ্গাপুর, হংকং হয়ে মার্কিন যুক্তরাষ্ট্রে প্রবেশ করে। শুধুমাত্র আমেরিকাতেই এই রোগের কারণে ৭০০০০ মানুষের মৃত্যু ঘটে।
FLU PANDEMIC (১৯৬৮)
মৃত্যু - ১০ লক্ষ
কারণ - ইনফ্লুয়েঞ্জা
এই ফ্লু কে অনেক সময় হংকং ফ্লুও বলা হয়ে থাকে। ইনফ্লুয়েঞ্জা ভাইরাসের H3N2 স্ট্রেন দ্বারা সৃষ্ট এই ফ্লু ১৯৬৮ সালে প্রথম হংকং এ আত্মপ্রকাশ করে, এর পর ১৭ দিনের মধ্যে সিঙ্গাপুর ও ভিয়েতনাম এবং তিনমাসের মধ্যে ফিলিপিন্স, অস্ট্রেলিয়া, ইউরোপ, ভারত এবং মার্কিন যুক্তরাষ্ট্রে ছড়িয়ে পড়ে। ১৯৬৮ সালে এই ফ্লুর মৃত্যুহার কম (o.৫%) থাকলেও এখনও প্রচুর মানুষ হংকং এ এই রোগের প্রকোপে মারা যান।
HIV/AIDS PANDEMIC (২০০৫-২০১২ পর্যন্ত এই রোগের সর্বোচ্চ প্রাদুর্ভাব দেখা যায়)
মৃত্যু - ৩৬ মিলিয়ন
কারণ - HIV/AIDS
১৯৭৬ সালে প্রথম কঙ্গো থেকে এই রোগের সূত্রপাত। ১৯৮১ সালের মধ্যেই ৩৬ মিলিয়নের বেশি মানুষের মৃত্যু হয় এই রোগে। এখনও প্রায় ৩৫ মিলিয়ন মানুষ এইডস রোগে আক্রান্ত এবং তার মধ্যে ২১ মিলিয়ন মানুষই আফ্রিকা মহাদেশের। বর্তমানে চিকিৎসা শাস্ত্রের উন্নতির সাথে সাথে ২০০৫ থেকে ২০১২ সালের মধ্যে এইডসের প্রকোপে মৃত্যু সংখ্যা ২.২ মিলিয়ন থেকে কমে ১.৬ মিলিয়নে পৌঁছালেও পৃথিবীর মারণ রোগের তালিকায় এই রোগের নাম এখনও শীর্ষে রয়েছে।
Covid 19 (২০১৯-২০২০)
মৃত্যু - ৯ লক্ষ (এখনও পর্যন্ত)
কারণ - নভেল করোনা ভাইরাস
চীনের উহান থেকে ছড়িয়ে পড়া এই অতিমারী সম্পর্কে নতুন করে বলার কিছু নেই। এখনও পর্যন্ত বিশ্বে করোনা আক্রান্ত প্রায় ২ কোটি ৫৬ লক্ষ মানুষ, প্রাণ হারিয়েছেন ৮ লক্ষেরও বেশি মানুষ। এই মৃত্যুমিছিলের শেষ কোথায় আমরা আজও কেউ জানিনা।
ওপরে উল্লেখিত সমস্ত মহামারীর ক্ষেত্রে ফ্লু, এইডস এবং করোনা রোগ ভাইরাস জনিত রোগ, অপরদিকে প্লেগ ব্যাক্টেরিয়ার দ্বারা সৃষ্ট একটি মহামারী। শুধুমাত্র black death রোগেই ২০০ মিলিয়ন মানুষের মৃত্যু ঘটেছে। আবার এইডস বা ইবোলার মতো রোগেও প্রাণ গেছে বহু মানুষের। পৃথিবীতে মানুষকে বিলুপ্তির পথে ঠেলে দিতে এক একটি রোগ একাই যথেষ্ট। তাই প্রাণহানির তুল্য মূল্য বিচার করলে ব্যাক্টেরিয়া আর ভাইরাসজনিত রোগের মধ্যে দাড়িপাল্লার পাল্লা কার দিকে ঝুঁকবে তা বলা খুব মুশকিল। তবে এ কথাও সত্যি যে ভাইরাস জনিত রোগের প্রাদুর্ভাব অনেকটাই বেশি এবং বহু ক্ষেত্রে সঠিক চিকিৎসা পদ্ধতিও আবিষ্কৃত না হওয়ার কারণে এখনও ভাইরাসজনিত রোগে মৃত্যুহার অনেকটাই বেশি।
তথ্য সূত্র: Outbreak: 10 of the Worst Pandemics in History


বর্তমান সময়ের প্রেক্ষিতে খুব গুরুত্বপূর্ণ একটি প্রশ্নের জন্য অনেক ধন্যবাদ। ওয়ার্ল্ড ওয়াইল্ড লাইফ ফান্ডের (WWF) তথ্য অনুযায়ী পৃথিবীর অধিকাংশ সামুদ্রিক প্রাণী আজ বিলুপ্তির পথে পা বাড়িয়েছে এবং এই সংখ্যাটি যে ভাবে দ্রুত গতিতে বৃদ্ধি পাচ্ছে তার জন্য শেষের সেদিন ভয়ংকর হতে খুব বেশিদিন বাকি নেই।
যে কোনো লুপ্তপ্রায় মাছ সংরক্ষণের আগে জানা প্রয়োজন ঠিক কোন প্রজাতির মাছ কী কারণে আজ বিলুপ্ত হতে চলেছে। বিভিন্ন কারণে একটি প্রজাতির মাছ লুপ্তপ্রায় হতে পারে, যেমন
কোনো রোগ অথবা অন্যান্য প্রাণীর আক্রমনের ফলে একটি প্রজাতির মাছের সংখ্যা আজ ক্রমহ্রাসমান।
মানুষের দ্বারা সৃষ্ট কিছু কৃত্রিম কারণে কোনো একটি প্রজাতির মাছ লুপ্তপ্রায়।
বিনোদন, বৈজ্ঞানিক অথবা বানিজ্যিক কারণে যথেচ্ছ মাছ ধরা বা overfishing এর ফলে দ্রুত হ্রাস পাচ্ছে একটি নির্দিষ্ট প্রজাতির মাছ।
বর্তমান আইন ব্যবস্থা বিভিন্ন প্রজাতির মাছকে পর্যাপ্ত সুরক্ষা প্রদানে ব্যর্থ হলে তা ক্রমে বিলুপ্ত হয়ে যাওয়ার সম্ভাবনা প্রবল।
বিলুপ্তির সঠিক কারণ অনুধাবন করতে পারলে লুপ্তপ্রায় মাছ সংরক্ষণ করাও অনেক সহজ হয়। কারণ নির্বিশেষে বিভিন্ন লুপ্তপ্রায় মাছ সংরক্ষণের কিছু উপায় বলার চেষ্টা করছি।
বর্জ্য পদার্থ বা আবর্জনার সঠিক নিক্ষেপ - প্লাস্টিক থেকে আমাদের দৈনন্দিন ব্যবহার্য জিনিস অথবা কলকারখানার রাসায়নিক পদার্থ পুকুর, নদী নালা থেকে সমুদ্রে গিয়ে পরে। এর ফলে শুধুমাত্র মাছই নয়, সামুদ্রিক সমস্ত প্রাণীই আজ বিপদের সম্মুখীন। আমরা ছোটবেলা থেকে পাঠ্য বই থেকে শুরু করে বাড়ির বড়দের মুখে প্লাস্টিকের অপকারিতা সম্পর্কে হাজার হাজার কথা শুনে আসছি। কিন্তু প্রকৃতপক্ষে নিটফল যে শূন্য তা আজ বলার অপেক্ষা রাখে না। উত্তর প্রশান্ত মহাসাগরে প্রতি পাউন্ড zooplankton এ ৬ পাউন্ড করে প্লাস্টিকের সন্ধান মিলেছে। তাই লুপ্তপ্রায় মাছ হোক বা অন্যান্য যে কোনো প্রাণী, এই পৃথিবীকে বাঁচানোর মূল মন্ত্রই হল প্লাস্টিকের ব্যবহার কমানো এবং তার সঠিক নিক্ষেপ।
Reduce, reuse এবং recycle - পুনর্ব্যবহারযোগ্য জিনিসের ব্যবহার করা লুপ্তপ্রায় মাছ এবং প্রাণী সংরক্ষণের আরও একটি গুরুত্বপূর্ণ পদক্ষেপ। পৃথিবীতে যত প্লাস্টিক উৎপাদন হয় তার মধ্যে ৮-১২ মিলিয়ন টন প্লাস্টিক সমুদ্রে এসে সামুদ্রিক প্রাণীর অস্তিত্ব বিপন্ন করে চলেছে। তাই প্লাস্টিকের পরিবর্তে কাঠ বা বাঁশের মতো উপকরণ দিয়ে পুনর্ব্যবহার যোগ্য বস্তু তৈরি করা যেতে পারে। এছাড়া কোনো জিনিস কেনার সময় অতিরিক্ত প্যাকেজিং এড়ানো, বাজার করার সময় কাপড়ের ব্যাগ ব্যবহার করা বা রেসটুরেন্ট থেকে খাবার আনার সময় নিজের টিফিন ক্যারিয়ার ব্যবহার করার মতো ছোটো ছোটো পদক্ষেপও কিন্তু লুপ্তপ্রায় প্রাণীদের বাঁচানোর জন্য অনেকখানি সহায়তা করে।
সীফুড খাবার সময় সর্তকতা অবলম্বন করা প্রয়োজন - যে কোনো প্রকার সীফুড খাওয়ার সময় তার উৎস অর্থাৎ কোন সামুদ্রিক প্রানী থেকে তা বানানো হয়েছে তা জানা একান্ত প্রয়োজনীয়। যদি কোনো লুপ্তপ্রায় সামুদ্রিক মাছ খাবার হিসাবে দেওয়া হয় তাহলে তা অবশ্যই বর্জন করা উচিত। মানুষের মধ্যে চাহিদা কমলে তবেই এই সব প্রজাতির মাছকে overfishing এর হাত থেকে রক্ষা করা সম্ভব।
লুপ্তপ্রায় মাছকে প্রতিযোগিতার হাত থেকে রক্ষা করা - ফিশ কম্পিটিশন বিভিন্ন প্রজাতির মাছকে বিলুপ্তির দিকে ঠেলে দিতে পারে। একটি নির্দিষ্ট পরিমাণ resource বা খাদ্যের জন্য অন্য কোনো প্রজাতির মাছের সংখ্যা যদি খুব বৃদ্ধি পায় তাহলে স্বাভাবিক ভাবেই প্রতিযোগিতার সৃষ্টি হয়। দুর্ভাগ্যজনক ভাবে মানুষ এই প্রতিযোগিতার সৃষ্টি করে এবং মাছের খাদ্য বা রিসোর্সের ভারসাম্য নষ্ট করে চলেছে। বিভিন্ন সরকারি বা বেসরকারি সংস্থাগুলো বিনোদনের কারণে বিভিন্ন লেকে স্পোর্টস ফিশ বা অন্যান্য অর্নামেন্টাল ফিশ নিয়ে আসে। ফলে, ওই লেকে থাকা বিভিন্ন প্রজাতির মাছের সাথে নতুন প্রজাতির মাছের যে প্রতিযোগিতা সৃষ্টি হয় তা একটি প্রজাতির মাছের অস্তিত্ব বিপন্ন করতে যথেষ্ট।
স্থানীয় পুকুর, নদী অথবা লেক নিয়মিত পরিষ্কার রাখা খুব প্রয়োজনীয়। এক্ষেত্রে সরকারি সাহায্যের ওপর নির্ভর না করে নিজেদের উদ্যোগ নেওয়া দরকার বলে মনে করি।
লুপ্তপ্রায় মাছেদের বাসস্থান রক্ষা করেও তাদের সংরক্ষণ করা যেতে পারে। শিল্পায়ন, দূষণ, অতিরিক্ত পেস্টিসাইডের ব্যবহার, অথবা বিভিন্ন রোগের প্রাদূর্ভাব নানান প্রজাতির মাছকে বিলুপ্তির দিকে ঠেলে দিচ্ছে। তাই কৃত্রিম উপায় জলাশয়গুলিকে রক্ষা করা আজ অপরিহার্য।
মাছধরার সময় মাছধরার সরঞ্জামগুলো সঠিক ভাবে নিক্ষেপ করা প্রয়োজন। মাছ বা অন্যান্য আকোয়াটিক প্রাণীদের ক্ষেত্রে তা ক্ষতিকারক বা কোনো কোনো ক্ষেত্রে প্রাণঘাতী ও হয়ে উঠতে পারে।
এছাড়াও ক্যাপটিভ ব্রিডিং এর মাধ্যমে লুপ্তপ্রায় মাছের সংরক্ষণ করা যেতে পারে। লুপ্তপ্রায় মাছ সংরক্ষণের জন্য আরও হাজার একটা সমাধানের পথ হয়ত আমাদের সামনে আছে। কিন্তু prevention is better than cure আর তাই সবার আগে প্রয়োজন পরিবেশ সংরক্ষণের জন্য সচেতনতা। আমাদের বাড়ির সবথেকে ক্ষুদে সদস্যটিকে অথবা আমরা আমাদের বন্ধু বান্ধব, পাড়া প্রতিবেশী কে যদি আরও একটু সচেতন করতে পারি তাহলে হয়তো ভবিষ্যতে কোনো লুপ্তপ্রায় প্রাণী সংরক্ষণের প্রয়োজন পড়বে না। আমাদের ছোটো ছোটো পদক্ষেপই এই পৃথিবীকে পরবর্তী প্রজন্মের জন্য বাসযোগ্য করে তোলার পক্ষে যথেষ্ট।


ভুলমনা মানুষের কথা বললেই আমার Jerome k Jerome এর সৃষ্ট uncle Podger এর কথা মনে পরে যায়। বাস্তব জীবনে এই চরিত্রের সমকক্ষ কোনো মানুষের সাথে আমার আলাপ না হলেও, ভবিষ্যতে uncle Podger হয়ে ওঠার সুপ্ত প্রতিভাসম্পন্ন এক মানুষের গল্প বলতেই পারি।
আমার পিএইচডি জীবনে হোস্টেলের রুমমেট ছিল বেনারসের একটি মেয়ে। প্রথমদিন থেকেই তার ভুলোমনার নিদর্শন স্বরূপ আমাকে এত অসংখ্য ঘটনার সম্মুখীন হতে হয়েছে যে তা সবগুলো মনে করে লিখতে পারবো কি না জানিনা। প্রথম যখন ওর সাথে থাকতে শুরু করি, লক্ষ্য করলাম ঘরের চতুর্দিকে খুচরো ১টাকা / ২ টাকার কয়েন ছড়ানো। রান্নাঘর থেকে বারান্দা, ওয়াশ রুম থেকে ড্রেসিং টেবিল চতুর্দিকে কয়েনের ছড়াছড়ি। মাঝখানে একবার ঠিকই করে ফেলেছিলাম যে এই সব কয়েন একসাথে করে আমি খুচরো টাকার ব্যবসা করবো আর বাট্টার টাকা জমিয়ে সাইকেল কিনবো। যাই হোক, আমার রুমমেটের অদ্ভুত আচরণের কারণ অনুসন্ধান করতে গিয়ে জানতে পারলাম যে সে কোথায় খুচরো টাকা রাখে ভুলে যায় আর এই স্মৃতিভ্রংশের হাত থেকে রক্ষা পাওয়ার উদ্দেশ্যে সে ঘরের সর্বত্র কয়েন ছড়িয়ে রেখে দেয়। দরকারের সময় যে কোনো এক জায়গা থেকে তুলে নিলেই হলো আর কী। এই ছিল ওর ভুলোমনা আচরণের সাথে আমার প্রথম পরিচয় পর্ব। এর পর, জল খেয়ে বোতলের মুখ খুলে রেখে চলে আসা, রিমোটের জায়গায় মোবাইল দিয়ে এসি বন্ধ করার প্রচেষ্টা, আগের রাতে ব্রেকফাস্ট তৈরি করার সমস্ত আয়োজন করে পরদিন তা বেমালুম ভুলে যাওয়ার মত একাধিক ঘটনায় আমি ধীরে ধীরে ধাতস্থ হয়ে উঠেছিলাম। বহুবার এমন হয়েছে যে আমি বারান্দায় গেছি কোনো কারণে ও আমাকে বাইরে দিয়ে বন্ধ করে দিয়েছে অথবা ঘর বাইরে থেকে লক করে বেরিয়ে গেছে। একদিন আবার এমন হল যে সারা বাড়ি খুঁজে ঘরের তালা চাবি পাওয়া যাচ্ছে না। পরে তা আমার বন্ধুর আলমারি থেকে উদ্ধার হয়। এছাড়া ATM এর পিন ভুলে গিয়ে কার্ড লক হয়ে যাওয়ার মত ঘটনা তো নিত্য নৈমিত্তিক হয়ে গিয়েছিল। বহুবার এমনও হয়েছে যে আমার রুমমেট আমার জামা কাপড় পরে ল্যাব চলে গেছে অথবা একটা ৫০০ টাকার নোট সমেত জিন্স ধুয়ে দিয়েছে।
তা আমার এই রুমমেট ছিল আমার পিএইচডির সাদা কালো জীবনের একমাত্র জনি লিভার। ওর কাজকর্ম আমাকে কখনোই বোর হতে দিত না। এই প্রসঙ্গে একটা কথা জানাই, আমার বন্ধুটি একদম পিওর ভেজিটেরিয়ান আর আমি অন্যদিকে দুদিন মাছ মাংস না পেলে মনে হয় ল্যাবের ইঁদুর গুলো কেটেই খেয়ে নেব। তো আমার বন্ধুটি তার জীবনের যাবতীয় হতাশা, দুঃখ আর ভুলে যাওয়ার পিছনে এই শাকাহারি জীবনের এক চরম ষড়যন্ত্র আছে বলে মনে করত। তার মতে, বাঙালি মেয়েদের লম্বা চুল, বাঙালি জাতির উন্নত সংস্কৃতি, তাদের মেধা সমস্ত কিছুর মূলে আছে মাছ। আমিও ব্যাপারটা কায়মনোবাক্যে স্বীকার করে নিয়ে সুযোগ পেলেই মাছ আর মৎস্যপ্রিয় বাঙালির জয়গান করতাম। নিজের ঢাক নিজে পেটানোর এমন সুবর্ণ সুযোগ আর কটাই বা পাবো বলুন। যাই হোক, এর ফলস্বরূপ মাছ না হলেও ওকে ডিম খাওয়ার অভ্যেস বানিয়ে দিয়ে এসেছিলাম। আমার দৃঢ় বিশ্বাস আর বেশ কিছুদিন থাকলে মাছও খেতে শুরু করতো কিন্তু আমার হতচ্ছাড়া পিএইচডিটা শেষ হয়ে গেল।


ভারতবর্ষের প্রেক্ষিতে এই উত্তরটি দেওয়ার চেষ্টা করছি।
পোস্টাল কোড বা পিন কোড হলো ভারতীয় পোস্ট (Indian postal administration) দ্বারা নির্ধারিত ৬ ডিজিটের স্বতন্ত্র একটি নাম্বার। ১৯৭২ সালের ১৫ই আগস্ট সর্বপ্রথম পোস্টাল ইনডেক্স নাম্বার বা পিন কোড ব্যবহার শুরু হয়। মূলত চিঠি পাঠানোর জন্য ইন্ডিয়ান পোস্টাল সার্ভিস দ্বারা এই কোডের ব্যবহার শুরু করা হয়। ভুল ঠিকানা, জায়গার নামের সাদৃশ্য অথবা চিঠিতে ভিন্ন ভিন্ন ভাষায় লেখা ঠিকানা নিয়ে বিভ্রান্তি দূর করতেই এই স্বতন্ত্র কোড নির্ধারণ করা হয়েছিল।
বর্তমানে ভারতবর্ষে ৯টি পোস্টাল জোন আছে, যার মধ্যে ৮ টি বিভিন্ন ভৌগলিক অঞ্চলের জন্য এবং একটি সশস্ত্র বাহিনীর ডাক পরিষেবার জন্য সংরক্ষিত। পিন কোডের প্রথম সংখ্যাটি একটি বিস্তীর্ণ ভৌগলিক অঞ্চলকে নির্ধারণ করে, দ্বিতীয় সংখ্যাটি একটি রাজ্য এবং তৃতীয় সংখ্যাটি একটি নির্দিষ্ট জেলাকে উপস্থাপন করে। সবশেষে তিনটি সংখ্যা হল আঞ্চলিক পোস্ট অফিসের কোড।
উদাহরণস্বরূপ বলা যায়, 500072 এই পোস্টাল কোডটি তে
5 অর্থাৎ দক্ষিণ ভারতের বিস্তীর্ণ অঞ্চল
50 অর্থাৎ তেলেঙ্গানা
500 হল তেলেঙ্গানা রাজ্যে অবস্থিত রাঙ্গারেড্ডি জেলা
072 অর্থাৎ আঞ্চলিক KPHB কলোনি।
বর্তমানে যে ৯টি পোস্টাল জোনে দেশকে ভাগ করা হয়েছে তা নিম্নরূপ;
পোস্টাল কোডের প্রথম দুটি সংখ্যার ভিত্তিতে নির্ধারিত রাজ্য
বর্তমানে পোস্টাল কোড ৬ ডিজিট থেকে ৮ ডিজিট করার পরিকল্পনা করা হয়েছে যেখানে অতিরিক্ত ডিজিট দুটি ০২ থেকে ৯৯ এর মধ্যে যেকোনো সংখ্যা হতে পারে।
তথ্যসূত্র: How Postal Index Number or PIN Codes are generated in India?


জিএমও (জেনেটিকালি মডিফাইড অর্গানিজম) হল একধরনের জেনেটিক মডিফিকেশন যার মাধ্যমে প্রাণী বা উদ্ভিত দেহে আগে থেকেই উপস্থিত আছে এমন কোনো জিনের পরিবর্তন ঘটানো হয়, অর্থাৎ কৃত্রিম ভাবে মিউটেশনের মাধ্যমে জীব দেহে উপস্থিত কোনো জিনের এক্সপ্রেশন বাড়িয়ে অথবা কোনো জিনকে অপসারণ করে কাঙ্খিত কোনো বৈশিষ্টের প্রকাশ ঘটানো হয়। উদাহণস্বরূপ বলা যায়, এমন কোনো জিএমও ফল বানানো হল যার বর্ন সহজে পরিবর্তিত হয় না অথবা পরজীবী আক্রমণ প্রতিরোধ করার অধিক ক্ষমতা সম্পন্ন জিএমও শস্য।
আপেল কাটার পর কিছুক্ষন পরে তা খয়েরী বর্ন বিশিষ্ট হয়ে যায়। পলিফেনল অক্সিডেজ (PPO) নামে এক প্রকার রাসায়নিকের উপস্থিতিই এই বর্ণের কারণ। বিজ্ঞানীরা PPO সৃষ্টির পিছনে যে জিন আছে তা শনাক্ত করেন এবং তা অপসারণ করে নতুন জেনেটিকালি মডিফাইড আপেল তৈরি করতে সক্ষম হয়েছেন যার বর্ন কাটার পরেও অপরিবর্তিত থাকে[1] ।
অপরদিকে, ট্রান্সজেনিক জীবের ক্ষেত্রে তাদের জিনোমে নতুন জিন যুক্ত করা হয় যা তাদের দেহে আগে থেকে উপস্থিত ছিল না। উদাহণস্বরূপ বলা যেতে পারে, মিষ্টি আলুর দেহে ব্যাকটেরিয়াল সিস্টেমে উপস্থিত জিনের প্রবেশ ঘটিয়ে নতুন ধরনের ট্রান্সজেনিক মিষ্টি আলু তৈরি করা হয়েছে।
আরও একটি উদাহরণ দেওয়া যেতে পারে তা হল GloFish। জেলি ফিশে উপস্থিত যে জিন তাদের বায়োলুমিনিসেন্সের জন্য দায়ী তা জেব্রা ফিশের দেহে প্রবেশ করিয়ে ট্রান্সজেনিক মাছ তৈরি করা হয়েছে। এই ধরনের জেব্রা ফিশ গুলি জেলি ফিশের মতো বায়োলুমিনিসেন্স বা আলো উৎপন্ন করতে সক্ষম।
অর্থাৎ সব ট্রান্সজেনিক জীবই জিএমও কিন্তু সব জিএমও ট্রান্সজেনিক জীব নয়[2] ।
ফুটনোটগুলি
[1] Transgenic or GMO? What is the Difference? • Ricochet Science
[2] https://quizlet.com/222020622/the-distinction-between-genetically-modified-and-transgenic-organisms-flash-cards/


বিড়াল বা যেকোনো প্রাণীর দুই চোখের মণির বর্ন ভিন্ন হওয়ার ঘটনাকে বলা হয় heterochromia iridis। অনেক সময় এদেরকে odd eyed cat ও বলা হয়ে থাকে।
হেটেরোক্রমিয়ার কারণ জানানোর আগে ভেনাস নামে একটা বিড়ালের সঙ্গে আপনাদের পরিচয় করিয়ে দিই বরং। ভেনাসের ক্ষেত্রে হেটেরোক্রমিয়ার কারণে শুধু চোখের মণিই নয়, তার মুখের অর্ধেক অংশের ত্বক এবং লোমের বর্ণও আলাদা।
Venus
আপনার বিড়ালটির ক্ষেত্রে কমপ্লিট হেটেরোক্রমিয়া আছে যার ফলে একটি চোখ নীল বর্ণের এবং অপরটি স্বাভাবিক অর্থাৎ হলুদ বর্ণের (হলুদ, সবুজ বা তাম্র বর্ণও হতে পারে)। এই ধরনের হেটেরোক্রমিয়া বিরল হলেও অস্বাভাবিক নয়। আরও দু ধরনের হেটেরোক্রমিয়া দেখা যেতে পারে, পার্শিয়াল হেটেরোক্রমিয়া অর্থাৎ একই চোখের মণি দু ধরনের বর্ন বিশিষ্ট অথবা সেন্ট্রাল হেটেরোক্রমিয়া যেখানে চোখের মণির কেন্দ্রে এক বর্ন এবং পরিধি বরাবর অন্য বর্ন দেখা যায়।
যখন একটি ছানা বিড়ালের জন্ম হয় তখন তার চোখের মণি স্বাভাবিক ভাবে নীল থাকে। জন্মের পর কয়েক সপ্তাহের মধ্যে মেলানিন উৎপন্ন হতে থাকে। মেলানিনের পরিমাণের উপর নির্ভর করে চোখের মণির বর্ন। নীল রঙের চোখ থাকার অর্থ তার একটি চোখে মেলানিনের অস্তিত্ব নেই। যে জিন মেলানিনের জন্য দায়ী সেই জিনই আবার ত্বক ও লোমের বর্ন নির্ধারণ করে। সেই কারণে odd eyed cat এর ক্ষেত্রে দেহের বর্ন সম্পূর্ণ সাদা অথবা আংশিক সাদা হয়ে থাকে।
Turkish angoras, Turkish vans, Japanese bobtails বিড়ালের এই ব্রিড গুলো সাধারণত odd eyed হয়ে থাকে।
Khao Manee ব্রিড
Turkish Angora ব্রিড
Odd eyed বিড়ালের রিস্ক ফ্যাক্টর
সাধারনত ৭০% ক্ষেত্রে odd eyed বিড়ালের কোনো সমস্যা থাকে না কিন্তু কিছু কিছু ক্ষেত্রে যে চোখটি নীল বর্ণের সেই দিকের কানে congenital deafness বা বধিরতা সৃষ্টি হয়। দুটি চোখই যদি নীল বর্ণের হয় সেক্ষেত্রে সম্পূর্ণ বধিরতা জন্ম নেওয়ার ঝুঁকি বহুগুণে বেড়ে যায়।
সবশেষে একটা কথা উল্লেখ করতে চাই, যদি আপনার বিড়ালটির চোখের বর্ন জন্মের কিছু দিনের মধ্যেই ভিন্ন হয়ে থাকে তাহলে কোনো সমস্যা নেই। কিন্তু বড় হওয়ার পর যদি একটি চোখ নীল বর্ণের হয়ে যায় তাহলে বিশেষজ্ঞের পরামর্শ নিন, কারণ তা সাধারণত কোনো রোগ বা অস্বাভাবিকতার ফলে হয়ে থাকে।
তথ্যসূত্র: Why Do Some Cats Have Two Different Colored Eyes?
]
Heterochromia: Cats With Different-Colored Eyes | Litter-Robot Blog


স্পাইডারম্যানকে অনেকে সুপারহিরো মনে করতে পারেন কিন্তু বাস্তবে মাকড়সা প্রীতি সচরাচর দেখা যায় বলে মনে হয় না। অথচ আট পা বিশিষ্ট এই কিম্ভুতদর্শন প্রাণীটা আর্কিটেকচার সম্পর্কে যা জ্ঞান রাখে তা জানলে বোধ করি এদের প্রতি শ্রদ্ধা সমীহ একটু হলেও বাড়বে। মাকড়সার জাল সম্পর্কে জানানোর আগে একটা তথ্য দিয়ে রাখি, ওজনের প্রেক্ষিতে বিচার করলে মাকড়সার জালের একমাত্র প্রতিদ্বন্দ্বী হলো ইস্পাত।
মাকড়সা কে সিল্ক উৎপন্ন করার কারখানা বললে উত্যুক্তি হয় না। মাকড়সার জাল তৈরি হওয়ার আগে জালের সুতোগুলো গাঢ় ঘনত্বের তরল পদার্থ রূপে মাকড়সার দেহে সঞ্চিত থাকে। বায়ুর সংস্পর্শে এসে তা সুতোয় পরিণত হয়। গার্ডেন স্পাইডার প্রায় ৭ রকম বিভিন্ন সুতো দিয়ে জাল বোনে যা বিভিন্ন প্রোটিনের সমন্বয়ে গঠিত। তাদের কাজও আবার ভিন্ন। কোনো প্রোটিন সুতোর স্থিতিস্থাপকতা বা ইলাস্টিসিটি কে বাড়িয়ে পোকামাকড় ধরতে সাহায্য করে, কেউ সুতোকে ভঙ্গুর হওয়ার হাত থেকে রক্ষা করে, আবার কিছু প্রোটিন ছত্রাক ও ব্যাক্টেরিয়ার হাত থেকে জালকে রক্ষা করে।
মাকড়সার জালে একবার হাত লাগলে তা ছাড়ানো যে কতটা কষ্টকর তা যার অভিজ্ঞতা আছে তিনি ভালোই জানেন। মাকড়সার abdomen এ থাকা একটি গ্ল্যান্ড থেকে এক ধরনের আঠালো পলিমার উৎপন্ন হয় যা এই আঠার সৃষ্টি করে এবং পোকামাকড় এসে একবার এই চক্রবুহ্যতে প্রবেশ করলে বেরোনোর আর পথ খুঁজে পায় না। কিন্তু মাকড়সার জালের একদম কেন্দ্রে এই আঠালো পলিমার উপস্থিত থাকে না। যার ফলে সহজেই মাকড়সা এর মধ্যে দিয়ে যাওয়া আসা করতে পারে। আবার জালের মধ্যে প্রবেশ করার জন্যও তাদের পায়ের নিচে ছোট্ট claw এর মত অংশ থাকে যা আঠার থেকে তাদের রক্ষা করতে পারে।
সম্প্রতি একটি গবেষণায় দেখা গেছে, যে মাকড়সাগুলো আলো হাওয়া এবং রৌদ্রজ্জ্বল স্থানে জাল বোনে, তাদের বোনা জালগুলো ক্ষতিকারক UV রশ্মির হাত থেকে নিজেদের রক্ষা করতে সক্ষম এবং তার ওপর নির্ভর করে মাকড়সার adhesive polymer তৈরি করার ক্ষমতা। অপরদিকে, জঙ্গলের গভীরে বা রাতের অন্ধকারে যে মাকড়সার জাল গুলো থাকে অর্থাৎ যারা সরাসরি সূর্যালোকের সংস্পর্শে আসতে পারে না তাদের UV রশ্মির হাত থেকে জালকে রক্ষা করার ক্ষমতাও কম।
শুধুমাত্র শিকার করার উদ্দেশ্যেই কিন্তু মাকড়সা জাল বোনে না। কেউ নিজেদের ডিম সুরক্ষিত রাখার জন্য আবার কেউ কেউ নিরাপদ বাসস্থানের জন্য নিজেদের জালগুলো ব্যবহার করে। তবে সবথেকে উল্লেখযোগ্য, কিছু মাকড়সা তাদের জালের সাহায্যে এয়ার কারেন্ট কে হাতিয়ার করে বহু দূর অবধি চলে যেতে পারে। এ ক্ষেত্রে, একসাথে প্রায় লক্ষ লক্ষ ছোটো ছোটো মাকড়সা কে যেতে দেখা যায়। অন্য কোনো স্থানে ল্যান্ড করার সময় অথবা বাতাসের প্রতিকূলতার জন্য কোনো কারণে যেতে না পারলে জাল সমেত মাটিতে পড়ে যায় এবং জালের সুতো গুলো বিস্তীর্ণ জায়গা জুড়ে চাদরের প্রলেপের মতো পড়ে থাকে। ২০১৫ সালে Memphis এর কাছে এই ঘটনা ঘটে।
সম্প্রতি দেখা গেছে যে মাকড়সা শুধুমাত্র জালের আঠার সাহায্য নিয়ে পোকামাকড় শিকার করে তাই নয়, কিছু ক্ষেত্রে তারা ইলেকট্রিক চার্জের সাহায্যও নেয়। গার্ডেন স্পাইডারের cribellum নামক গ্ল্যান্ড স্বাভাবিক সিল্ক তৈরি করার সাথে সাথে ন্যানো থিন সিল্ক উৎপন্ন করে। তাদের পিছনের পায়ে থাকা বিশেষ একধরনের চুল দিয়ে এই সিল্ক কে বারবার আচড়ানোর মাধ্যমে স্ট্যাটিক ইলেক্ট্রিসিটি তৈরি করে যার ফলে সহজেই পোকামাকড় এসে আটকে যায়।
Female Darwin’s bark spiders এতটাই বড় জাল বোনে যে তা প্রায় ৮০ ফুট পর্যন্ত চওড়া হতে পারে। কিছু কিছু ক্ষেত্রে তা একটি নদীকে অতিক্রম করে ব্রিজের মতো অবস্থান করে। ড্রাগন ফ্লাই এর মত বড় পতঙ্গ এদের জলে সহজেই ধরা পড়ে যায়।
কিছু ক্ষেত্রে মাকড়সা প্রতিদিন তাদের জাল পাল্টায়।
তথ্যসূত্র: 8 Silkily Engineered Facts About Spider Webs
Six Surprising Facts About Spiderwebs | JSTOR Daily


অ্যান্টিজেন এমন একটি মলিকিউল যা আমাদের ইমিউন সিস্টেম বা অনাক্রম্যতাকে উদ্দীপ্ত করে। এটি প্রোটিন, পলিস্যাকারাইড বা শর্করা, লিপিড অথবা নিউক্লিক এসিড; যেকোনো রাসায়নিক গঠন হতে পারে। প্রতিটি অ্যান্টিজেনের নির্দিষ্ট কিছু বৈশিষ্ট্য আছে যা আমাদের ইমিউন সিস্টেম শনাক্ত করতে পারে।
অন্যদিকে, অ্যান্টিবডি আমাদের শরীরের B সেল দ্বারা সৃষ্ট Y আকৃতির এক প্রকার প্রোটিন যা অ্যান্টিজেনের উপস্থিতিতে সৃষ্টি হয়। প্রতিটি অ্যান্টিবডি তে paratope নামে নির্দিষ্ট কিছু অঞ্চল থাকে যা অ্যান্টিবডির নির্দিষ্ট একটি অংশের (epitope) সাথে আবদ্ধ হতে পারে। অর্থাৎ paratope হলো অ্যান্টিজেন বাইন্ডিং সাইট। অ্যান্টিজেন - অ্যান্টিবডি সংযোগ স্থাপনের পর অ্যান্টিজেনটি অ্যান্টিবডি দ্বারা এবং অন্যান্য ইমিউন রিএকশনের মাধ্যমে বিনষ্ট হয়ে পড়ে। ৫ ধরনের অ্যান্টিবডি B সেল[1] দ্বারা তৈরী হয়, IgG, IgA, IgM, IgE এবং IgD।
প্রসঙ্গত উল্লেখ্য, অ্যান্টিজেন বাইরে থেকে ভাইরাস, ব্যাক্টেরিয়া অন্যান্য pathogen এর আক্রমণের ফলে যেমন শরীরে প্রবেশ করে, ঠিক তেমনই আমাদের শরীরের অভ্যন্তরেও কিছু অ্যান্টিজেন উপস্থিত আছে, যেমন ব্লাড গ্রুপ অ্যান্টিজেন। আমাদের দেহের ইমিউন সিস্টেম এতটাই সুনির্দষ্টভাবে ডিজাইন করা যে তা আমাদের সেল্ফ আর ফরেন অ্যান্টিজেনর পার্থক্য করতে পারে। কোনো কারণে যদি অ্যান্টিবডি আমাদের শরীরের আভ্যন্তরীণ অ্যান্টিজেন বা সেল্ফ অ্যান্টিজেনের বিরুদ্ধেই প্রতিরোধ গড়ে তোলে তখনই সূত্রপাত হয় অটো ইমিউন ডিসঅর্ডারের (auto immune disorders)।
ফুটনোটগুলি
[1] ভ্যাকসিনের টি সেল আর বি সেল ব্যাপারটা কি একটু বুঝিয়ে বলবেন কি? এ শ্রীময়ী চক্রবর্তী (Sreemoyee Chakraborti) এর উত্তর


বিশেষজ্ঞদের মতে পিঁপড়েরা বৃষ্টির সম্ভাবনা আগে থেকে বুঝতে পারে এবং সেই অনুযায়ী তাদের প্রতিক্রিয়া বা কার্যকলাপ পরিবর্তন করতে পারে। কোনো উচু স্থানে পিঁপড়েরা তাদের বাসা তৈরি করলে অথবা হটাত করে অস্বাভাবিক কোনো উপকরণ দিয়ে যদি তাদের বাসা নির্মাণ করে তাহলে তা আগাম বৃষ্টির পূর্ভাবাস বলে মনে করা হয়।
যদি জিজ্ঞেস করা হয় এই ঘটনার সত্যতা স্বরূপ কোনো বৈজ্ঞানিক প্রমাণ আছে কি না, তাহলে তার একটাই উত্তর "না নেই"। কিন্তু যা আছে তা হলো বৈজ্ঞানিক তত্ত্ব এবং পিঁপড়েদের অদ্ভুত কিছু শারীরবৃত্তীয় ক্ষমতা। দেখা যাক, এই গল্প শেষ পর্যন্ত পিঁপড়েদের এই অভাবনীয় দক্ষতার স্বপক্ষে যুক্তি সাজাতে পারে কি না।
এই পৃথিবীতে প্রায় ১৩০০০ এর বেশি পিঁপড়ের বিভিন্ন প্রজাতির অস্তিত্ব আছে এবং সমস্ত প্রজাতির পিঁপড়ের ক্ষেত্রেই তাদের উন্নত সেন্সরি সিস্টেমের পরিচয় পাওয়া যায়। পিঁপড়েদের অ্যান্টেনা খুব নগণ্য পরিমাণ রাসায়নিকের উপস্থিতি এবং পার্থক্য শনাক্ত করতে পারে। পরিবেশ এবং নিজেদের বাসায় সামান্য পরিমাণ তাপমাত্রা এবং আর্দ্রতার তারতম্য ধরতে পারে এরা। এমনকি, তাপমাত্রা বা বাসার থার্মাল প্রপার্টি নিয়ন্ত্রণের উদ্দেশ্যে পিঁপড়েরা বাসা তৈরির উপকরণ পর্যন্ত পরিবর্তন করে। অর্থাৎ ঠান্ডার সময় তারা তাদের বাসাগুলি গাঢ় বর্ণের উপকরণ দিয়ে বানায় আবার গরমের সময় হালকা বর্ণের উপকরণ খুঁজে আনে।
পিঁপড়ের একটি প্রজাতি, ফ্লোরিডা কার্পেন্টার অ্যান্ট (Camponotus floridanus) এর দেহে প্রায় ৪০০ জিন আছে যা শুধুমাত্র বিভিন্ন ঘ্রাণ অনুভূতি সৃষ্টির জন্য দায়ী। অর্থাৎ যাদের ইন্দ্রিয় ক্ষমতা এতটাই তীব্র তাদের পক্ষে বৃষ্টির পূর্বাভাস দেওয়া কি খুব কঠিন?
এবার কিছু মজার পর্যবেক্ষণের কথায় আসা যাক।
বৃষ্টির পরে পিঁপড়ের বাসা জলের নিচে ডুবে গেলেও পিঁপড়েরা দমবন্ধ অবস্থায় নিজেদের অস্তিত্ব টিকিয়ে রাখতে পারে। একটি গবেষণায় দেখা গেছে ৪ টি coastal ant ৫-৭° সেলসিয়াস তাপমাত্রার জলের নিচে সম্পূর্ণ ডুবন্ত অবস্থায় ৮-৯ দিন পর্যন্ত বেঁচে থাকতে সক্ষম হয়েছে।
ম্যানগ্রোভ অ্যান্ট (Camponotus andersenii) প্রজাতির কিছু পিঁপড়েরা তাদের আকারে অপেক্ষাকৃত বড় মাথা দিয়ে বাসার মুখ আটকে দিয়ে বৃষ্টির জলের হাত থেকে বাসাকে রক্ষা করে। এই প্রজাতির অন্য কিছু পিঁপড়ে নিজেদের বাসা বাঁচাতে আবার পাথর, বালি বা গাছের ডালের সাহায্য নেয়।
অস্ট্রেলিয়ার ম্যানগ্রোভ অঞ্চলে Polyrhachis sokolova প্রজাতির একটি পিঁপড়ে প্রতিদিনের বন্যার হাত থেকে তাদের বাসাকে রক্ষা করতে water tight chamber তৈরি করে যা এয়ার বাবল বা বায়ুর বুদ্বুদকে আটকে রাখতে পারে। এছাড়াও বৃষ্টির পুর্ভাবাস পেলে এরা সুরঙ্গ তৈরি করে এবং তার মধ্যে দিয়ে লার্ভা বা ডিম সরিয়ে নিয়ে যায়।
ফায়ার অ্যান্ট (Solenopsis invicta) বন্যার মত প্রাকৃতিক দুর্যোগের সময় একজন আরেকজনের সাথে শক্ত ভাবে আবদ্ধ থেকে living raft তৈরি করে। এই প্রজাতির পিঁপড়েরা water repellent হয়ে থাকে। ফলে বন্যার সময় খুব দ্রুত এরা living raft তৈরি করে ফেলে এবং এই অবস্থায় একটি গোটা দিন আবার কখনো কখনো একটি সপ্তাহও কাটিয়ে দিতে পারে।
Bamboo ant (Cataulacus muticus) এর ক্ষেত্রে আত্মরক্ষার কৌশলটা সবথেকে মজার। বন্যার জল যখনই এদের বাসায় ঢুকতে থাকে তখন থেকেই এরা ক্রমাগত একসাথে সমস্ত জল পান করতে শুরু করে। কিছুক্ষন পরে সবাই একসাথে বাসার বাইরে এসে পান করা জল মূত্রের মাধ্যমে বাইরে নির্গত করে দেয়। আবার এসে বাসার ভিতরের জল পান করে এবং এই পদ্ধতি চলতে থাকে যতক্ষণ না বাসা থেকে সমস্ত জল অপসারণ করা সম্ভব হচ্ছে। এই পদ্ধতিকে বলে communal peeing।
Pheidole প্রজাতির পিঁপড়েরা তাদের আশেপাশে এক দু ফোঁটা জলের সন্ধান পেলেই অন্য পিঁপড়েদের বিপদ সংকেত দিয়ে সজাগ করতে থাকে। ফলে, ডিম, লার্ভা এবং রাণী পিঁপড়ে নিরাপদ স্থানে চলে যেতে পারে।
এছাড়াও বন্যা প্রবন অঞ্চলে যে সমস্ত পিঁপড়েরা বাসা তৈরি করে তারা তাদের বাসার চারপাশে পাতা দিয়ে প্রাচীর তৈরি করে। বৃষ্টির পূর্বাভাস পেলেই এরা ২৪ ঘণ্টার মধ্যে এইরকম প্রাচীর তৈরি করতে পারে যা বৃষ্টির জল থেকে বাসাকে রক্ষা করে।
অর্থাৎ পিঁপড়েরা বৃষ্টির আগাম সম্ভাবনা জানতে পারে কি না তা নিয়ে সন্দেহের অবকাশ থাকলেও বৃষ্টি মোকাবিলা করার জন্য যে তারা যথেষ্ট উপযুক্ত তা বলার অপেক্ষা রাখে না।
তথ্যসূত্র: Can ants predict rain? - Cosmos Magazine
Paul Munns Blog Insects Category Can ants predict the weather?


চোখের পাতা বা eyelids এর প্রধানত দুটি কাজ থাকে।
প্রথমত, চোখকে আর্দ্র রাখে। যার ফলে চোখ শুষ্ক হয়ে যায় না।
দ্বিতীয়ত, বাতাসে থাকা ধুলো - বালির হাত থেকে চোখকে রক্ষা করে।
মাছ যেহেতু জলে থাকে তাই তাদের চোখকে আর্দ্র রাখার অথবা ধুলো - বালির হাত থেকে রক্ষা করার প্রয়োজন থাকে না। তাই মাছের ক্ষেত্রে চোখের পাতা বা eyelids তৈরি হয় না।
কিন্তু হাঙর জাতীয় প্রাণীর ক্ষেত্রে এক প্রকার স্বচ্ছ এবং মোটা চোখের পাতা দেখা যায় যাকে বলা হয় ocular adnexae[1] । অনেকটা চশমার কাঁচের মতো হয় এই অক্ষি পল্লব। এছাড়া ম্যাকারেল এবং অন্যান্য কিছু মাছের ক্ষেত্রেও এইরকম স্বচ্ছ অক্ষি পল্লব দেখা যায়। যদিও এদের কাজ ঠিক কী সেই সম্পর্কে সঠিক তথ্য পাওয়া যায় না। কেউ মনে করেন electromagnetic spectrum এর কিছু অংশ থেকে চোখকে রক্ষা করা আবার কেউ মনে করেন বাইরের কোনো বস্তু অথবা ফরেন অবজেক্টের হাত থেকে চোখকে রক্ষা করাই এর কাজ।
ফুটনোটগুলি
[1] Why don’t fish have eyelids ? - Cousteau


২০ ফিট উচ্চতা বিশিষ্ট স্মগ টাওয়ার দেশের মধ্যে সর্বপ্রথম দক্ষিণ দিল্লির লাজপত নগর অঞ্চলে দূষণ নিয়ন্ত্রণ করার উদ্দেশ্যে পরীক্ষামূলক ভাবে বসানো হয়েছে। এই অঞ্চলে প্রতিদিন গড়ে প্রায় ১৫০০০ মানুষ যাতায়াত করে। ২০২০ এর জানুয়ারি মাসের রিপোর্ট অনুযায়ী দিল্লির লোধি রোড সংলগ্ন এলাকার বায়ু দূষনের মাত্রা ছিল সর্বাধিক ('severe' ক্যাটাগরি), যেখানে এয়ার কোয়ালিটি ইনডেক্স থেকে প্রাপ্ত তথ্য অনুযায়ী PM2.5 এর মাত্রা ছিল ৩০২ এবং PM10 এর মাত্রা ছিল ২৮৩ যা চরম অস্বাস্থ্যকর।
এই বায়ু দূষণ নিয়ন্ত্রণ করার উদ্দেশ্যে লাজপত নগরের ট্রেডার্স অ্যাসোসিয়েশন (TALN), দক্ষিণ দিল্লির সংসদ গৌতম গম্ভীরের সহযোগিতায় স্মগ টাওয়ার ইনস্টল করে। দূষিত বায়ু পরিশোধনের উদ্দেশ্যে এই স্মগ টাওয়ার বসানো হলেও বিশেষজ্ঞরা কিন্তু দিল্লির মতো ঘন জনবসতি পূর্ণ অঞ্চলে এই যন্ত্রের কার্যকারিতা নিয়ে যথেষ্ট সন্দিহান। সেন্টার ফর সাইন্স অ্যান্ড এনভারোমেন্ট এর এক্সিকিউটিভ ডিরেক্টর অনুমিতা রয়চৌধুরির মতে,
In a city like Delhi, in an open outdoor environment, where pollution levels are high, weather is dynamic and sources of pollution multiple, investing in such devices is not feasible. Nowhere in the world have we seen any data published to establish that this technology improves air quality. The same money must be spent in reducing emissions. We need real action to cut down on real emissions.
উচ্চতা
স্মগ টাওয়ারটির উচ্চতা প্রায় ২০ ফুট। লাজপত নগর সেন্ট্রাল মার্কেটের কাছে ভির সভারকার মার্গে ৪ ফুট উঁচু একটি প্ল্যাটফর্মের ওপর এই স্মগ টাওয়ারটি বসানো হয়েছে।
মূল্য
স্মগ টাওয়ারটির নির্মাণ মূল্য ৭ লক্ষ টাকা যা গৌতম গম্ভীরের ফাউন্ডেশন সংগ্রহ করেছে এবং ট্রেডার্স অ্যাসোসিয়েশন এই টাওয়ারটির চালানোর সমস্ত ব্যয়ভার বহন করবে যা প্রায় ৩০,০০০ টাকা।
অন্যান্য বৈশিষ্ট্য
স্মগ টাওয়ারটি তার চারপাশে ৫০০-৭৫০ মিটার পরিধিতে থাকা বায়ু পরিশোধন করতে সক্ষম।
এটি প্রতিদিন প্রায় ২,৫০,০০০ থেকে ৬,০০০০০ কিউবিক মিটার বায়ু পরিশোধন করতে পারবে এবং বিভিন্ন আউটলেট ডিভাইসের সাহায্যে বাইরে নির্গত করবে।
৮০% পার্টিকুলেট ম্যাটার অর্থাৎ PM2.5 এবং PM10 অপসারণ করতে সক্ষম।
বিদ্যুতের সাহায্যে যন্ত্রটিকে চালানো হবে।
কার্বন ন্যানোফাইবার ব্যবহার করে বিভিন্ন এয়ার ফিল্টারের সাহায্যে এই যন্ত্রটি কাজ করবে।
লাজপত নগর ছাড়াও দিল্লির আনন্দ বিহার এবং Connaught Place এ ৬৫ ফুট লম্বা স্মগ টাওয়ার ইনস্টল করার পরিকল্পনা আছে। বর্তমানে আইআইটি বোম্বে, আইআইটি দিল্লি এবং ইউনিভার্সিটি অফ মিনেসোটার যৌথ উদ্যোগে এই টাওয়ার বসানোর কাজ চলছে।
তথ্যসূত্র: Delhi gets its first smog tower: What is it and how does it work?
Delhi gets first smog tower today: 5 things about the air purifier at Lajpat Nagar


ভ্যাকসিনে যাওয়ার আগে আমাদের শরীরে থাকা সৈন্যবাহিনী আর দেহের প্রতিরক্ষার স্বার্থে তাদের নিরলস পরিশ্রমের গল্পটা শুনে নেওয়া যাক বরং। দেখবেন, আমাদের দেশের সীমান্তে থাকা সৈন্য বাহিনীর গল্পের তুলনায় এই গল্পটা কম বীরত্বের বা কম রোমহর্ষক নয়।
ফার্স্ট লাইন ডিফেন্স
একটি শিশু যখন জন্মায় সেই সময় থেকেই সে তার দেহে কিছুটা প্রতিরক্ষা ব্যবস্থা নিয়েই জন্মায়। তাকে বলা হয় ইনেট ইমিউনিটি (innate immunity), অর্থাৎ আমাদের দেহের ফার্স্ট লাইন ডিফেন্স সিষ্টেম। এই কাজে যেই সৈন্যবাহিনী সাহায্য করে চলেছে তাদের আবার বিভিন্ন নাম আছে, যেমন ম্যাক্রোফাজ, ডেনড্রাইটিক সেল, বেসোফিল, নিউট্রফিল ইত্যাদি। আমাদের দেহে যখনই কোনো বহিরাগত অর্থাৎ ভাইরাস, ব্যাক্টেরিয়া অথবা প্যারাসাইটের মত কোনো প্যথোজেন শরীরে প্রবেশ করে তখনই এলার্ম বেজে ওঠে এবং তাৎক্ষণিক প্রতিক্রিয়া স্বরূপ ফার্স্ট লাইন ডিফেন্সের সৈন্যবাহিনী যুদ্ধক্ষেত্রে নেমে পড়ে।
প্যারা কমান্ডো
কিন্তু বহিরাগত যদি একটু বেশিই শক্তিশালী হয়? যদি ফার্স্ট লাইন ডিফেন্স অথবা ইনেট ইমিউন রেসপন্স রণে ভঙ্গ দিয়ে পরাজয় স্বীকার করে নেয়? নাহ তাতেও চিন্তার কিছু নেই কারণ তার জন্য আমাদের শরীরে আরও আধুনিক রণসজ্জায় সজ্জিত কিছু সৈন্যবাহিনী সর্বদা প্রস্তুত আছে। এখানেই আসে আরেক ধরনের ইমিউনিটি যাকে বলে একোয়ার্ড ইমিউনিটি (acquired immunity)। নাম শুনেই বোঝা যায় যে এরা কিন্তু জন্ম থেকে আমাদের দেহে থাকে না। বড় হওয়ার সাথে সাথে বিভিন্ন রোগ জীবাণুর সাথে লড়তে লড়তে অভিজ্ঞতা সঞ্চয় করে এই প্রতিরক্ষা বাহিনীর জন্ম। এই সৈন্য বাহিনীর নাম হলো B সেল এবং T সেল, একত্রে বলা যায় লিম্ফোসাইট। এদের স্মৃতিশক্তি কিন্তু খুব প্রখর। একবার কোনো ভাইরাস বা ব্যাক্টেরিয়ার বিরুদ্ধে যুদ্ধ করলে, পরবর্তীকালে সেই একই শত্রু আমাদের দেহে আবার আক্রমণ করলে এরা ঠিক তাকে শনাক্ত করতে পারে এবং পুরানো পদ্ধতিতেই শত্রুপক্ষকে ঘায়েল করতে সক্ষম হয়। আর ঠিক এটাই হলো ভ্যাকসিন তৈরির মূলমন্ত্র। ভ্যাকসিনেশন পদ্ধতিতে নিষ্ক্রিয় অথবা মৃত ভাইরাস শরীরে প্রবেশ করিয়ে শত্রুপক্ষকে আগে থেকে চিনিয়ে দেওয়া হয়। যার ফলে B সেল এবং T সেল এমন ভাবে প্রস্তুত থাকতে পারে যাতে পরবর্তী কালে সেই ভাইরাস টি আক্রমণ করলে তাকে সহজেই বিনাশ করা যায়। কি অভিনব স্ট্র্যাটেজি এবার ভাবুন তো।
সার্জিক্যাল স্ট্রাইক
আমাদের শরীরকে সবসময় সমস্ত প্রতিকূলতা থেকে রক্ষা করছে যে দুই সৈন্যবাহিনী, সেই B সেল এবং T সেল সম্পর্কে একটুও না জানালে অকৃতজ্ঞতার চরম নিদর্শন হবে। তাই তাদের প্রতি শ্রদ্ধা জ্ঞাপনের উদ্দেশ্য খুব সংক্ষেপে দুএক কথা জানিয়ে রাখি। B এবং T সেল হলো এক প্রকার শ্বেত রক্তকণিকা যা যথাক্রমে আমাদের বোন ম্যারো (Bone marrow) এবং থাইমাস (Thymus) থেকে উৎপন্ন হয়। B সেল প্রাথমিক ভাবে Y আকৃতির অ্যান্টিবডি তৈরির মাধ্যমে জীবাণু বিনাশ করে। অপর দিকে T সেল দুধরনের হয়, হেলপার T সেল এবং cytotoxic T সেল। হেলপার সেলগুলো B সেলকে অ্যান্টিবডি তৈরি করতে সাহায্য করে। কিন্তু B সেলও যখন ব্যর্থ হয় যুদ্ধে তখন শেষ ব্রহ্মাস্ত্র হিসাবে যুদ্ধে অবতীর্ণ হয় cytotoxic T সেল। একবার ভাবুন, আপনি আপনার শরীরের T সেল আর B সেলের দৌলতে জানতেও পারছেনা যে সারাদিনে কত রকম রোগ জীবাণুর সম্মুখীন হচ্ছেন।
বর্তমানে বিজ্ঞানের উন্নতির সাথে সাথে ইমিউনোথেরাপির কথা প্রায়ই শোনা যায়, যার মূল ভিত্তি হল এই T সেল এবং B সেল। এই সময়ের প্রেক্ষিতে তাই করোনা ভাইরাস তার মন্ত্রী বাঁচায় নাকি আমাদের শরীরে T সেল ঘোড়ার আড়াই চালে কিস্তিমাত করে, সেটাই দেখার।
তথ্যসূত্রঃ What's the Difference between B-Cells and T-Cells?


ডলফিন গভীর জলে ঘুমন্ত অবস্থায় দুভাবে থাকতে পারে। অনুভূমিক বা উলম্ব অবস্থায় স্থির হয়ে ভেসে থাকতে পারে অথবা খুব ধীরে ধীরে ঘুমন্ত অবস্থায় সাঁতার কাটতে পারে। এই পরিস্থিতিতে ডলফিনের মস্তিষ্কের একটি অংশ ঘুমন্ত অবস্থায় থাকে এবং বিপরীত চোখটি বন্ধ থাকে। অর্থাৎ মস্তিষ্কের বাম দিকের অংশ ঘুমন্ত অবস্থায় থাকলে ডান চোখটি বন্ধ থাকে। ২ ঘণ্টা বাদে এই অবস্থাটি পরিবর্তিত হয়ে বিপরীত হয়ে যায়। তখন মস্তিষ্কের ডান দিকের অংশ ঘুমন্ত অবস্থায় চলে যায় এবং বাম চোখ বন্ধ থাকে। এই ঘটনাটিকে বলা হয় ক্যাট ন্যাপিং (cat napping)।
ক্যাট ন্যাপিং এর ফলে ডলফিন ঘুমন্ত অবস্থাতেও অন্যান্য শিকারি প্রাণী বা প্রতিবন্ধকতা থেকে আত্মরক্ষা করতে পারে। একটি ডলফিন তার দিনের প্রায় ৩৩% সময় ঘুমিয়ে কাটায় এবং গভীর রাতে তারা সব থেকে সক্রিয় হয়ে ওঠে। খুব সম্ভবত এই সময়ে অন্যান্য শিকারি প্রাণী অথবা স্কুইড জাতীয় প্রাণী বা অন্যান্য মাছের প্রাচুর্য্য বেশি থাকে[1] ।
জেগে থাকা বা সচেতন অবস্থায় আমাদের শ্বসন প্রক্রিয়া সম্পূর্ণ ঐচ্ছিক বা voluntary। কিন্তু অবচেতনে বা ঘুমন্ত অবস্থায় আমরা আমাদের শ্বসন প্রক্রিয়াকে নিয়ন্ত্রণ করতে পারি না (involuntary)। ডলফিন ঘুমন্ত অবস্থায় শ্বসন প্রক্রিয়াকে যাতে নিয়ন্ত্রণ করতে পারে সেই কারণেই তাদের মস্তিষ্কের অর্ধেক অংশ সক্রিয় থাকে। ডলফিনের ফুসফুস মানুষের থেকে বড় হওয়ার জন্য তারা একবারে অনেকখানি বাতাস প্রশ্বাস হিসাবে গ্রহণ করে এবং অধিক পরিমাণ বাতাস আদান প্রদান করতে সক্ষম। এছাড়া তাদের লোহিত রক্ত কণিকা অপেক্ষাকৃত বেশি অক্সিজেন পরিবহন করতে পারে। এর ফলে প্রতি মিনিটে আমরা যেখানে ১০-১২ বার প্রশ্বাস গ্রহণ এবং নিশ্বাস ত্যাগ করি সেখানে একটি ডলফিন জলের নিচে একটানা প্রায় ১০ মিনিট পর্যন্ত থাকতে পারে।
ঘুমন্ত অবস্থায় জলে ডুবে যাওয়ার হাত থেকে বাঁচার জন্য ডলফিনকে blowhole (শ্বসন নিয়ন্ত্রণ করে) নামক একটি অঙ্গকে সবসময় পরিচালনা করার প্রয়োজন পরে। এই কারণেও তাদের মস্তিষ্কের একটি অংশ সর্বদা সজাগ রাখতে হয়।
কটি বাচ্চা ডলফিন জন্মানোর পর তাদের শরীরে পর্যাপ্ত ফ্যাট না থাকার জন্য ডুবে যায়। তাই একটি বাচ্চা ডলফিন জন্মানোর পরবর্তী কয়েক সপ্তাহ অনবরত সাঁতার কেটে যেতে হয় মা ডলফিনটিকে। এই সময় শিশু ডলফিন নিজের যাবতীয় প্রয়োজনীয় জৈবিক ক্রিয়া সম্পন্ন করে। তা না হলে ডলফিনটি দুর্বল হয়ে পড়বে এবং সহজেই তাকে অন্যান্য প্রাণী আক্রমণ করতে পারবে। মা ডলফিনের অনবরত সাঁতার কাটার জন্য মস্তিষ্কের আংশিক সজাগ থাকা অবশ্যই প্রয়োজনীয়[2] ।
ফুটনোটগুলি
[1] How do Whales and Dolphins Sleep Without Drowning?
[2] Dolphins Sleep Half a Brain at a Time


গুণগত মানের সাপেক্ষে বাজারে বিক্রি হওয়া গুঁড়ো দুধ আর তরল দুধের মধ্যে খুব বেশি পার্থক্য দেখা যায় না। আমাদের শরীরের অপরিহার্য nutrients এর বেশ কিছু গুঁড়ো দুধ এবং তরল দুধ উভয় থেকেই আমরা পেয়ে থাকি, শুধুমাত্র পরিমাণের তারতম্য ঘটে। যেমন, আমাদের দৈনিক চাহিদার ৩০-৪০% ক্যালসিয়াম যোগান দেয় দুধ, সে গুঁড়ো দুধ হোক বা তরল।
পাস্তুরাইজড দুধকে ডিহাইড্রেশনের মাধ্যমে গুঁড়ো দুধ তৈরি করা হয়। বিভিন্ন পদ্ধতি অবলম্বন করে বাষ্পীভবনের মাধ্যমে কখনো নন - ফ্যাট বা কখনো ফ্যাট যুক্ত গুঁড়ো দুধ তৈরি করা হয়। স্বাভাবিক ভাবেই এর ফলে দুধের মধ্যে উদ্বায়ী বা তাপ সংবেদশীল উপকরণগুলো অপসারিত হয়ে যায়।
গুঁড়ো দুধে ২১টি স্ট্যান্ডার্ড অ্যামিনো এসিড, ভিটামিন, মিনারেল এবং প্রোটিন উপস্থিত। যদিও এই উপকরণগুলোর পরিমাণ নির্ভর করছে কোন ব্র্যান্ডের গুঁড়ো দুধ কেনা হচ্ছে তার ওপর। যে কোনো ভালো ব্র্যান্ড তরল দুধ থেকে গুঁড়ো দুধ তৈরির সময় যাতে ডিহাইড্রেশনের ফলে গুণগত মান কমে না যায় তা নিশ্চিত করে।
গুঁড়ো দুধ যেহেতু ডিহাইড্রেশন বা জল বিয়োজনের মাধ্যমে তৈরি করা হয় তাই অনেকদিন পর্যন্ত (প্রায় ১৮ মাস) একে সংরক্ষণ করা যায়। তাই যাদের ফ্রিজ নেই তাদের জন্য গুঁড়ো দুধ অবশ্যই একটি ভালো অপশন।
কিন্তু ফ্লেভার বা স্বাদের দিক দিয়ে গুঁড়ো দুধের থেকে অনেকখানি এগিয়ে আছে ফ্রেশ তরল দুধ। ডিহাইড্রেশনের ফলে গুঁড়ো দুধ তার স্বাদ বা টেস্ট প্রোফাইল অনেকটাই হারিয়ে ফেলে। এছাড়া তরল দুধের মধ্যে অতিরিক্ত কিছু বায়ো - অ্যাক্টিভ উপকরণ আছে যা গুঁড়ো দুধে থাকে না। যেমন B5 এবং B12 ভিটামিন, ফসফরাস ও সেলেনিয়াম গুঁড়ো দুধের তুলনায় তরল দুধে অনেক বেশি পরিমাণে থাকে যা আমাদের স্নায়ুতন্ত্রের স্বাস্থ্যের জন্য খুব উপকারী। এছাড়া বিভিন্ন উৎসেচকের কাজেও সহায়তা করে এই উপকরণগুলো।
তরল দুধের মধ্যে প্রায় ৮৭% জল, ৪% ফ্যাট, এবং ৯% প্রোটিন ও ল্যাকটোজ মিনারেল থাকে[1]।
অনেকের মতে গুঁড়ো দুধ প্রস্তুত করার সময় দুধের মধ্যে যে কোলেস্টেরল থাকে তা অক্সিডাইসড হয় যা শরীরের জন্য বিশেষত হার্টের জন্য যথেষ্ট ক্ষতিকারক। কিন্তু নন - ফ্যাট মিল্ক পাউডার বা গুঁড়ো দুধের ক্ষেত্রে এই অসুবিধা থাকে না যেহেতু এই দুধ কোলেস্টেরলবিহীন তরল দুধ ডিহাইড্রেশনের মাধ্যমে তৈরি হয়[2] ।
ফুটনোটগুলি
[1] Commercial Coffee Machines, Water & Juice Machines | Liquidline
[2] Is Powdered Milk Bad For You?


হাত এবং পায়ে স্বাভাবিকের থেকে বেশি আঙ্গুল থাকলে তাকে চিকিৎসা বিজ্ঞানের ভাষায় বলা হয় Polydactyly। শব্দটি এসেছে গ্রীক ভাষা থেকে যেখানে poly অর্থাৎ অনেক (many) এবং dactylos এর অর্থ আঙ্গুল (digits)।
Polydactyly এর সম্পর্কে কিছু তথ্য
অনেক ধরনের Polydactyly দেখা যায়। বেশিরভাগ ক্ষেত্রেই অতিরিক্ত আঙুলটি হাত বা পায়ের শেষ অর্থাৎ পঞ্চম আঙ্গুলের পাশে উপস্থিত থাকে। এই অস্বাভাবিকতা বংশ পরম্পরায় কোনো একটি পরিবারে সঞ্চারিত হতে পারে। আবার পরিবেশগত প্রভাব অথবা জিন মিউটেশনের ফলেও এর সূত্রপাত হয়।
Polydactyly এর কারণে ডান হাত এবং বাম পা সবথেকে বেশি প্রভাবিত হয়।
পুরুষদের ক্ষেত্রে এই রোগে সংক্রামিত হওয়ার সম্ভাবনা মহিলাদের তুলনায় দ্বিগুণ।
পায়ের থেকে হাতে Polydactyly বেশী প্রভাব ফেলে।
১০০০ নবজাতক শিশুর মধ্যে ১ জনের এই রোগে আক্রান্ত হওয়ার সম্ভাবনা আছে।
Polydactyly এর ফলে গঠিত অতিরিক্ত আঙ্গুলটির গঠন এবং কার্যক্ষমতা সম্পূর্ণ হতে পারে, আবার কখনো আংশিক গঠনও দেখা যায়। অনেক সময় অতিরিক্ত আঙ্গুলটির কোনো সঠিক গঠন না হয়ে সফ্ট টিস্যু হিসাবে উপস্থিত থাকে যাকে বলা হয় nubbin।
বেশিরভাগ ক্ষেত্রে Polydactyly অন্য কোনো অস্বাভাবিকতার সৃষ্টি করে না। একে বলা হয় Isolated বা Nonsyndromic Polydactyly।
যদি অতিরিক্ত আঙুলটি হাতের বা পায়ের বাইরের দিকে (ulnar side) থাকে তাহলে তাকে বলা হয় Postaxial Polydactyly। এই ধরনের Polydactyly সব থেকে বেশি লক্ষ্য করা যায়।
অতিরিক্ত আঙ্গুলটি যদি হাতের বা পায়ের পাতার ভিতরের দিকে (radial side) থাকে অর্থাৎ বুড়ো আঙ্গুলের পাশে থাকে তাহলে তাকে Preaxial Polydactyly বলা হয়।
এ ক্ষেত্রে অতিরিক্ত আঙ্গুলের উপস্থিতি হাত বা পায়ের অন্যান্য আঙ্গুলের মাঝখানে লক্ষ্য করা যায়। এই অস্বাভাবিকতাকে বলা হয় Central Polydactyly। এই ধরনের Polydactyly খুবই বিরল।
Syndromic Polydactyly এর ফ্রিকোয়েন্সি অপেক্ষাকৃত ভাবে কম হলেও এর অস্তিত্ব আছে। Polydactyly এর মতো অস্বাভাবিকতা এ ক্ষেত্রে অন্যান্য জিনগত রোগের কারণ হয়ে দাঁড়ায়। ডাউন সিনড্রোম, syndactyly অথবা কারপেন্টার সিনড্রোমের মতো বেশ কয়েকটি রোগের ঝুঁকি বাড়িয়ে দিতে পারে Polydactyly।
Polydactyly এর কারণ
Isolated Polydactyly এর কারণ হিসেবে ৬ টি জিন এখনো পর্যন্ত আবিষ্কৃত হয়েছে যাদের মিউটেশনের ফলে এই অস্বাভাবিকতা সৃষ্টি হতে পারে।
GLI3
GLI1
ZNF141
MIPOL1
PITX1
IQCE
এছাড়াও অন্যান্য কিছু কারণকে Polydactyly এর জন্য দায়ী করা হয়, যেমন
ডায়াবেটিসে আক্রান্ত মায়ের সন্তান জন্ম নিলে
শিশু ভূমিষ্ঠ হওয়ার সময় ওজন কম হলে
প্রেগন্যান্সির প্রথম তিনমাসে মায়ের রেসপিরেটরি ট্রাক্টে কোনো সংক্রমণ হলে।
মায়ের এপিলেপসির মতো কোনো রোগের ইতিহাস থাকলে
গর্ভাবস্থায় thalidomide এর মতো কোনো রাসায়নিকের সংস্পর্শে এলে।
চিকিৎসা
Polydactyly এর ফলে সৃষ্ট অতিরিক্ত আঙ্গুলটি সার্জারির মাধ্যমে সহজেই বাদ দেওয়া যায়। Postaxial Polydactyly এর ক্ষেত্রে এই অপারেশনটি খুব একটা জটিল কিছু নয় কিন্তু Preaxial বা Central Polydactyly এর ক্ষেত্রে অপারেশনের সাথে সাথে হাতের রিমডেলিং এর প্রয়োজন হয়[1] ।
ফুটনোটগুলি
[1] Polydactyly: 6 Fingers or Toes Symptoms, Causes, Treatment, and More


আমরা প্রত্যেকেই মনে হয় জীবনের কোনো না কোনো সময় কাউন্সিলিং সমন্ধে সঠিক ভাবে না জেনেও পাশের মানুষটির কাউন্সিলিং এ সাহায্য করেছি। বন্ধুর পরীক্ষায় খারাপ নম্বর পাওয়া থেকে ব্রেকআপ, প্রিয়জনের মৃত্যুশোক কাটিয়ে ওঠার সময় থেকে সাংসারিক কারণে নিত্য উদ্বেগ এবং অবসাদের সময় - আমরা বিভিন্ন সময়ে বিভিন্ন মানুষের পাশে দাঁড়িয়ে তাদেরকে সেই পরিস্থিতি থেকে মুক্তি দেওয়ার চেষ্টা করেছি। কিন্তু তার মানে এই নয় যে আমরা সকলে কাউন্সিলর। বরং বলা ভালো, আমরা কাউন্সিলিং এর কিছু স্কিল কম বেশি রপ্ত করতে পেরেছি। প্রফেশনাল কাউন্সিলর হলেন সঠিক প্রশিক্ষণপ্রাপ্ত একজন ব্যাক্তি যিনি কাউন্সিলিং এর বিভিন্ন পদ্ধতি পর্যালোচনা করে মানসিক ভাবে বিপর্যস্ত মানুষটির সাহায্য করেন।
কাউন্সিলিং কী?
অক্সফোর্ড ডিকশনারির মতে, পেশাগতভাবে কোনো ব্যক্তির ব্যক্তিগত অথবা সামাজিক সমস্যার সমাধানের জন্য প্রশিক্ষণপ্রাপ্ত কাউন্সিলরের দ্বারা উপদেশ দেওয়া অথবা গাইডেন্সকে বলা হয় কাউন্সিলিং।
“give advice to (a person) on social or personal problems, especially professionally.”
এবং
“the process of assisting and guiding clients, especially by a trained person on a professional basis, to resolve especially personal, social, or psychological problems and difficulties.”
তবে কাউন্সিলিং সম্পর্কে সবথেকে সহজ সংজ্ঞা পাওয়া যায় ইউকের এনএইচএস ওয়েবসাইটে।
A talking therapy that involves a trained therapist listening to you and helping you find ways to deal with emotional issues.
কাউন্সিলিং এর বিস্তৃতি
অর্থাৎ কাউন্সিলিং এর ক্ষেত্রে
কাউন্সিলর একটি সময় তাঁর ক্লায়েন্ট অর্থাৎ যিনি কাউন্সিলিং করতে এসেছেন তার জন্য নির্দিষ্ট করেন এবং তার মানসিক অবস্থা, আবেগ - অনুভূতি, উদ্বেগ বা অবসাদের কারণ বোঝার চেষ্টা করেন। এই ক্ষেত্রে কিন্তু দুজনেরই সাহায্য খুব প্রয়োজনীয়।
একজন দক্ষ কাউন্সিলর সব সময় চেষ্টা করেন তাঁর ক্লায়েন্টের অসুবিধা অথবা তার উদ্বেগ বা অবসাদের কারণগুলোকে অন্য দৃষ্টিভঙ্গিতে দেখাতে। মানসিক ভাবে বিপর্যস্ত ব্যক্তির আচার - আচরণ, অনুভূতি এবং অভিজ্ঞতাকে পর্যালোচনা করে বিভিন্ন ঘটনার পিছনের পজিটিভ দিকটা খুঁজে দিতে সাহায্য করেন একজন কাউন্সিলর।
সর্বোপরি একজন কাউন্সিলর তাঁর ক্লায়েন্টের সাথে একটি বিশ্বাসের সম্পর্ক গড়ে তোলেন। কাউন্সিলিং এর প্রধান শর্ত হলো গোপনীয়তা। কাউন্সিলিং শুরু করার আগে গোপনীয়তা সম্পর্কিত সমস্ত নীতি একজন কাউন্সিলর তাঁর ক্লায়েন্ট বা তার বাড়ির লোকের কাছে ব্যাখা করেন। কিন্তু যদি কোনো কারণে ক্লায়েন্টের জীবনের ঝুঁকি থাকে তাহলে সে ক্ষেত্রে সেই তথ্য প্রকাশের অধিকার একজন কাউন্সিলরের অবশ্যই রয়েছে।
কাউন্সিলিং সম্পর্কে ভুল ধারণা
কিন্তু কাউন্সিলিং বলতে কী বোঝায় না সেটাও খুব গুরুত্বপূর্ণ।
কাউন্সিলিং মানে কাউকে উপদেশ দেওয়া নয়।
কাউন্সিলর কখনই কারও প্রতি জাজমেন্টাল হতে পারবেন না।
কাউন্সিলিং এর উদ্দেশ্য ক্লায়েন্টের সমস্যার সমাধান খুঁজে দেওয়া নয়।
একজন কাউন্সিলর কখনই তাঁর ক্লায়েন্টের সমস্যাকে নিজের দৃষ্টিভঙ্গি দিয়ে বিচার করতে পারবেন না। এমনকি সেই পরিস্থিতিতে তিনি যেমন ব্যবহার করতেন তা তিনি তাঁর ক্লায়েন্টের থেকে আশা করতে পারবেন না।
ক্লায়েন্টের সাথে কাউন্সিলর কখনই ইমোশনাল কোনো সম্পর্ক স্থাপন করতে পারবেন না।
দুজন ভিন্ন মানুষের একই রকম সমস্যা থাকলেও কিন্তু কাউন্সিলিং পদ্ধতি পৃথক হওয়া প্রয়োজন। কারণ ব্যক্তিগত অভিজ্ঞতার নিরিখে আমরা একই পরিস্থিতিতে আলাদা আলাদা আচরণ করি। ফলে কাউন্সিলিং এর ভাষাও হয়ে যায় পৃথক। একজন দক্ষ কাউন্সিলর তাঁর ক্লায়েন্টের সমস্যা নিয়ে আলোচনা করে তার বিভিন্ন আবেগ যেমন রাগ, দুঃখ, হতাশা, উদ্বেগ, ক্ষোভ, অপরাধবোধ সমস্ত অনুভূতির বহিঃপ্রকাশের একটি সুযোগ করে দেন। বিভিন্ন ঘটনার প্রেক্ষিতে তার দ্বিধা - দ্বন্দ্ব এবং বিভ্রান্তি প্রশমিত করে নিজেই নিজের সিদ্ধান্ত গ্রহণের ক্ষমতা সৃষ্টি করাই হল কাউন্সিলিং এর লক্ষ্য। বেশিরভাগ ক্ষেত্রেই আমরা আমাদের সমস্যাগুলো আমাদের পরিবারের মানুষ বা বন্ধুদের সাথেও আলোচনা করতে পারি না। অথবা সেই সমস্ত ঘটনার সাথে আমাদের কাছের মানুষ ইমোশনাল ভাবে জড়িত থাকলে তাদের পক্ষে একটি পক্ষপাতহীন সমাধান দেওয়াও সম্ভব হয়ে ওঠে না[1] ।
Sympathy Vs Empathy
একজন সুদক্ষ কাউন্সিলর বিভিন্ন প্রশ্ন উত্তরের মাধ্যমে ক্লায়েন্টের মনের অবস্থা, আবেগ অনুভূতি বোঝার চেষ্টা করেন। এক্ষেত্রে একজন কাউন্সিলরকে সবসময় যথেষ্ট সহানুভতিশীল হতে হবে কিন্তু লক্ষ্য রাখতে হবে এই সমবেদনা যেন কোনো মতেই করুণা দেখানোর পর্যায় চলে না যায়।
কাউন্সিলিং এর প্রকারভেদ
শুধুমাত্র মানসিক অবসাদ নয়, বহু ক্ষেত্রে কাউন্সিলিং এর সাহায্য নেওয়া হয়। যেমন;
ম্যারেজ এবং ফ্যামিলি কাউন্সিলিং
গাইডেন্স এবং কেরিয়ার কাউন্সিলিং
সাবস্টেন্স অ্যাবিউজ কাউন্সিলিং
এডুকেশনাল কাউন্সিলিং
প্রসঙ্গত একটি বিষয় উল্লেখ করতে চাই, cognitive behavioural therapy বা cognitive analytical therapy অর্থে সাইকোথেরাপি বোঝানো হয় যার সাথে কাউন্সিলিং এর একটি সুক্ষ্ম পার্থক্য আছে। কাউন্সিলিং স্বল্প মেয়াদী পরামর্শ যা কোনো ব্যক্তির অনিয়ন্ত্রিত আবেগের তাৎক্ষণিক সমাধান। কিন্তু সাইকোথেরাপি একটি দীর্ঘ মেয়াদী চিকিৎসা পদ্ধতি যেখানে রোগীর সাইকোলজিকাল হিস্ট্রি অ্যানালাইসিস করা হয়[2] ।
ফুটনোটগুলি
[1] What is Counselling?
[2] What's the difference between counselling and psychotherapy? - Australia Counselling Directory


প্রায় ৬৫ মিলিয়ন বছরের পুরনো Tyrannosaurus Rex বা টি রেক্সের DNA এর সাথে বর্তমানের ২১ টি প্রজাতির প্রাণীর DNA এর সিকোয়েন্স ম্যাচ করানো হয়। সবথেকে আশ্চর্যের বিষয়, এই ২১ টি প্রাণীর মধ্যে সবথেকে কাছের হলো মোরগ। এমন কী তথ্য প্রমাণ অনুযায়ী ডাইনোসর সরীসৃপ বা রেপটাইল শ্রেণীর অন্তর্ভুক্ত হলেও তাদের সাথে মোরগদের জেনেটিক সাদৃশ্য অনেক বেশি।
২০০৩ সালে টি রেক্সের যে ফসিল পাওয়া যায় তার ওপর ভিত্তি করে শুরু হয় DNA অ্যানালাইসিস। প্রাপ্ত ফসিল গুলিও ছিল যথেষ্ট অভিনব। ফসিলে সফ্ট টিস্যু (ব্লাড ভেসেল) পর্যাপ্ত পরিমাণে থাকার দরুন বিজ্ঞানীদের পক্ষে DNA সংগ্রহ করার কাজ আরও সহজ হয়ে যায়। টি রেক্সের ফসিলে যে প্রোটিন পাওয়া গিয়েছিল তা মোরগের সাথে যথেষ্ট সামঞ্জস্যপূর্ণ।
ডাইনোসর এবং পাখিদের দেহে হাড়ের গঠনের সাদৃশ্য লক্ষ্য করে বিজ্ঞানীরা বহু বছর ধরে, এই দুই শ্রেণীর দুই প্রজাতির প্রাণীর মধ্যে বিবর্তনের প্রেক্ষিতে যে কোনো পারস্পরিক সম্পর্ক আছে সেই বিষয় পূর্বাভাস দিয়ে এসেছিলেন। কিন্তু গবেষণার অভাবে তা বৈজ্ঞানিক ভাবে প্রমানিত হয়নি। অবশেষে ২০০৮ সালে সেই বহু প্রতীক্ষিত গবেষণাটি সম্পন্ন হয়। এই গবেষণা লব্ধ ফলাফল অনুযায়ী টি রেক্সকে মোরগ এবং অস্ট্রিচদের সাথে এক শ্রেণীতে রাখা যেতে পারে। টি রেক্স নিজে সরীসৃপ শ্রেণীর অন্তর্ভুক্ত হওয়া সত্বেও তার সাথে অন্যান্য সরীসৃপ অর্থাৎ alligator অথবা green anole lizard এর খুব বেশি সামঞ্জস্য খুঁজে পাওয়া যায়নি।
ডাইনোসরের থেকে মোরগের এই অপ্রত্যাশিত বিবর্তনের স্বপক্ষে আরও একটি প্রমাণ দেওয়া যায়। Bhart-Anjan Bhullar, হার্ভার্ডের এক গবেষক একটি গবেষণা পরিচালনা করেছিলেন। মোরগের ভ্রূণ থেকে কিছুটা স্যাম্পল নিয়ে তিনি তাতে নির্দিষ্ট কতগুলো জিন পরিবর্তন করে দেন। নতুন অপত্য যে স্যাম্পলটি সৃষ্টি হয়েছিল তার সাথে ডাইনোসরের অবিশ্বাস্য রকমের সাদৃশ্য খুঁজে পাওয়া যায়। এমনকী এই ভাবে যে মোরগ গুলোর সৃষ্টি হয়েছিল তাদের চঞ্চুর সাথে ডাইনোসরের চঞ্চুর মিলও ছিল লক্ষ্য করার মতো। একবার কল্পনা করুন, যদি আরও কোনো জেনেটিক মডিফিকেশন তিনি করতেন তাহলে অবশ্যই আমরা মোরগ থেকে টি রেক্স সৃষ্টি করতে সক্ষম হতাম। Bhullar অবশ্য জুরাসিক পার্ক সিনেমার মতো বিবর্তনকে উল্টোপথে চালনা করে ডাইনোসর সৃষ্টি করতে চাননি। কিন্তু তাঁর মতে মোরগ থেকে টি রেক্সকে জেনেটিক মডিফিকেশনের মাধ্যমে ফিরিয়ে আনা অবশ্যই সম্ভব। "This isn’t theoretical. I’m not talking half a century here, I’m talking decades. It’s going to happen.”
ডাইনোসর বিলুপ্তির পিছনে সবথেকে প্রচলিত কারণটি হলো giant asteroid এর সাথে পৃথিবীর সংঘর্ষ। কারণ যাই হোক না কেন, এ কথা সত্যি যে এই বিপর্যয়ের ফলে সমস্ত ডাইনোসর একসাথে মোটেই বিলুপ্ত হয়ে যায় নি। বরং যে সমস্ত ডাইনোসর আকৃতিতে ছোট ছিল তারা বেঁচে থাকতে সক্ষম হয় এবং সেই প্রতিকূল পরিবেশে অভিযোজন এবং ক্রমে বিবর্তনের পথে বর্তমানে পাখির সৃষ্টি হয়েছে। এর সপক্ষে আরও ভালো প্রমাণ পাওয়ার জন্য পাখির genetic ancestry পর্যবেক্ষণ করা যেতে পারে। যতদূর সম্ভব ততদূর পর্যন্ত আমরা যদি স্টাডি করতে পারি তবে যে আকৃতিটি পাওয়া যাবে তা জাদুঘরে থাকা ডাইনোসরের ফসিলের সাথে যথেষ্ট সঙ্গতিপর্ণ।
আজ থেকে প্রায় ৮৫ মিলিয়ান বছর আগে সারা পৃথিবীতে ডাইনোসর শ্রেণীভুক্ত যে প্রজাতির প্রাণীর অস্তিত্ব ছিল তা হলো archaeopteryx, যারা টি রেক্স র ক্লোজ রিলেটিভ। এই ডাইনোসরদের সাথে বর্তমান পাখির বহু সাদৃশ্য লক্ষ্য করা যায়। দুই শ্রেণীর প্রাণীর দেহে পালক আছে, পাখনা আছে, এছাড়া ব্রেন ও দেহের গঠনেও যথেষ্ট সাদৃশ্য আছে। শুধু পার্থক্য একটাই ডাইনোসরদের পাখিদের মতো ঠোঁট ছিল না, পরিবর্তে দাঁত যুক্ত চঞ্চু বা snout ছিল। পরিবেশে অভিযোজনের সাথে সাথে jaw bone সংকুচিত হতে শুরু করে এবং মুখের সামনের এক জোড়া ছোট্ট হাড় অতিরিক্ত বৃদ্ধি পেয়ে বর্তমানে মোরগ বা অন্যান্য পাখির beak bone সৃষ্টি করেছে।


এই প্রশ্নের উত্তরটি ঠিক কতটা সহজে দেওয়া যাবে জানিনা। আসলে প্রতিদিন খবরের কাগজ বা টেলিভিশন অথবা যে কোনো সামাজিক মাধ্যমে মানুষের হিংস্রতা, নির্মমতার যে নিদর্শন প্রতি মুহূর্তে দেখতে পাই তার কারণ বিশ্লেষণ করার মত সময় বা কৌতূহল কোনোটিরই প্রাচুর্য্য আমাদের মধ্যে খুব একটা দেখা যায় না। আমার মতে অনেক সময় এই হিংস্রতার পেছনে অন্ধ কুসংস্কারের একটি ভয়ানক ভূমিকা থাকে। সংবাদ মাধ্যমের খবরের ওপর নির্ভর করে কোনো উপসংহারে পৌঁছে যাওয়া কোনো সময় অতি - সরলীকরণও হয়ে যেতে পারে।
মানুষের হিংস্রতা কে সংজ্ঞায়িত করতে গিয়ে বহু মানুষ নর্সিসিজম এবং সহানুভূতির অভাবকে দায়ী করেছেন, যদিও নার্সিসিজম অনেক ক্ষেত্রে একটি সহজাত প্রবৃত্তি।
ফ্রয়েড বিশ্বাস করতেন sadism বা অন্য মানুষকে দুঃখ দিয়ে যে আনন্দপ্রাপ্তি হয় তার পেছনে কোথাও একটা অতৃপ্ত যৌন চাহিদা এবং আগ্রাসন কাজ করে। তাঁর মতে, যৌনতা, রাগ, ক্রোধ অথবা নিষ্ঠুরতা সবই মানুষের সহজাত স্বাভাবিক একটি প্রবৃত্তি। সভ্যতার অগ্রগতির সাথে সাথে এই আদিম রিপুগুলিকেই মানুষ নিয়ন্ত্রণ করতে শিখেছে। তাই এই সহজাত ইম্পালসের বশবর্তী হয়ে যে কোনো রকম প্রতিক্রিয়া সম্পূর্ণ স্বাভাবিক এবং তা প্রতিটি মানুষের জন্যই প্রযোজ্য। শুধু পার্থক্য একটাই, কিছু ব্যাক্তি এই basic instinct গুলিকে অন্যদের তুলনায় বেশি নিয়ন্ত্রণ করতে পারে আর কেউ বেশিরভাগ ক্ষেত্রে ব্যর্থ হয়।
Heinz Kohut ছিলেন একজন বিখ্যাত সাইকো - অ্যানালিস্ট যিনি "সেলফ সাইকোলজি" নামে একটি তত্ত্ব প্রবর্তন করেন। তাঁর মতে যে কোনো মানুষের অন্য মানুষের প্রতি রাগ, ক্রোধ অথবা ঘৃণার মতো সংবেদনশীল অনুভূতিগুলোর একটি ইমোশনাল এবং সাইকোলজিকাল কারণ থাকে যদিও তা সুস্পষ্ট এবং সুনির্দিষ্টভাবে ব্যখা করা সম্ভব না। হিংস্রতা, রাগ, আগ্রাসন এই সমস্ত কিছুর কারণ হিসাবে তিনি "fragmentation" কে দায়ী করেছেন। অর্থাৎ কোনো মানুষ যখন তার কাছের কোনো মানুষের কাছে নিজের গ্রহণযোগ্যতা হারিয়ে ফেলে, নিজেকে বোঝাতে বা প্রকাশ করতে ব্যর্থ হয় অথবা কোনো কারণে নিরাপত্তাহীনতার সৃষ্টি হলে তার স্বাভাবিক প্রতিক্রিয়া স্বরূপ রাগ বা হিংস্রতা জন্ম নিতে পারে।
ব্রিটিশ মনোবিজ্ঞানী এবং লেখক ক্রিস্টোফার বোলাস বলেছেন যে বিদ্বেষ ও ঘৃণ্য আচরণের নীচে একটি গভীর শূন্যতাবোধ রয়েছে এবং ক্রোধ, ঘৃণা এই শূন্যতা পূরণ করার একটি উপায় মাত্র।
মার্কিন যুক্তরাষ্ট্রের মনোবিজ্ঞানী রুথ স্টেইন সন্ত্রাসবাদীদের মনোবিজ্ঞান কে খুব সুন্দর ভাবে ব্যখা করেছিলেন। তাঁর মতে, সন্ত্রাসবাদীরা নিজেদের গভীর আত্ম বিদ্বেষী মনোভাব থেকে রক্ষা পেতে অথবা নিজেদের কাজকে জাস্টিফাই করার জন্য সর্বোচ্চ কোনো সত্বাকে আদর্শ মনে করে এবং ঈশ্বরের দোহাই দিয়ে সহস্র মানুষকে হত্যা করে। ধর্মীয় নৈতিকতার ভিত্তিতে যে আঘাত বা নিষ্ঠুরতার পরিচয় মানুষ দিয়ে থাকে সে ক্ষেত্রেও এই মনোভাব প্রযোজ্য।
অনেক সময় দেখা যায়, যে শিশুটি তার শৈশবে মানসিক বা শারীরিক ভাবে ভয়ংকর নিপীড়নের সম্মুখীন হয়েছে সেই পরবর্তীকালে হিংস্রতা বা নিষ্ঠুরতার পরিচয় দিয়েছে একাধিকবার। আবার সবক্ষেত্রে যে তা সত্য এমনটাও নয়। তাই মানুষের রাগ, দুঃখ, ক্রোধ, হিংসা অথবা নিষ্ঠুরতা ঠিক কেন আসে তা সঠিক ভাবে বলা সম্ভব নয়। প্রতিটি মানুষের ক্ষেত্রে আলাদা আলাদা সাইকোলজিকাল কারণ থাকতে পারে। তবে মানুষের এই অনুভূতি কিন্তু বর্তমান সভ্যতার ফসল নয়, বরং তা সৃষ্টির আদিম যুগ থেকেই ছিল।


করোনা পরিস্থিতি এবং লক ডাউনের প্রায় ৪ মাস হতে চললো। এই সময়ের মধ্যে করোনা ভাইরাসের গ্রাফ নিম্নমুখী হওয়ার সম্ভাবনা তো দেখছিই না, উপরন্তু মৃত্যু আর আক্রান্তের সংখ্যা লাফিয়ে লাফিয়ে বাড়ছে। তাই এই পরিস্থিতিতে গৃহবন্দি থাকার সাথে সাথে মোটামুটি যে রুটিনে আমি অভ্যস্ত হয়ে উঠেছি তাতে আতঙ্ক আর বিরক্তি এই দুটি বিষয়কে ধ্রুবক রাশি বলে মনে করে নিতে পারেন।
রোজ সকাল সকাল ঘুম থেকে উঠে শরীরচর্চা করার স্বপ্ন নিয়ে রাতে ঘুমাতে যাই কিন্তু প্রতিদিন এক পাহাড় অপরাধবোধ আর অনুশোচনার সাথে সকাল ৮ টায় ঘুম ভাঙে। এর পর প্রতিদিনই এক রুটিন - প্রচুর কাজ অথচ কিছুই করতে ইচ্ছা না করা, খবরের কাগজে গত ২৪ ঘণ্টায় করোনায় কত আক্রান্ত হয়েছে তার হিসাব দেখে আতঙ্কিত হওয়া এবং সামাজিক মাধ্যমে এই লক ডাউনকে কাজে লাগিয়ে কত মানুষ নতুন নতুন জিনিস শিখছে, সৃজনশীল কাজ করছে তা নিজের সাথে তুলনা করে আরও হতাশ হয়ে যাওয়া। তার মধ্যে ফুচকা, পিজা, রোল, চাউমিন, বিরিয়ানি তো রূপকথার গল্পের মতো হয়ে গিয়েছে, কোনোদিন যে এই সব শব্দের বাস্তবে অস্তিত্ব ছিল ভাবতেই সাহস হয় না। অথচ ইনস্টাগ্রামে সকলের খাবার বানানোর ছবি দেখে নিজেকে বঞ্চিত গোবিন্দ দাস এর থেকে বেশী কিছু মনে হয় না।
যাই হোক এই রকম তাই রে নাই রে করে দুপুরটা কাটানোর পর খাবার খেয়ে দেবো না দেবো না করেও ছোট্ট করে একটা ভাত ঘুম দিয়েও দিই। ঘুম থেকে উঠে দিনের সেকন্ড হাফটা ওই ফার্স্ট হাফের মতই কেটে যায়।
এতটা পড়ে আমাকে একদম অকর্মণ্য ভাববেন না প্লিজ। মাঝে প্রচুর পড়াশোনা করি। ঘরেই বেশ দৌড় ঝাঁপ করে শরীর চর্চা করি। ছবিও আঁকি। ফোন, ভিডিও কল তো আছে। ভগবান সদয় হলে মায়ের কাজও করে দিই মাঝে মধ্যে। তবে কী বলুন তো, আমার এই অবস্থার গ্রাফটা করোনার গ্রাফের মতো একটুও কন্সিস্টেন্ট নয়। তাই একদিন বেশ স্বাভাবিক মানুষের মত জীবনযাপন করি তো, বাকি ছয় দিন হয় "কিছুই ভাল্লাগেনা" বলে অথবা উদাস হয়ে নিজের চিন্তার জগতে কাটিয়ে দিই।
করোনকালীন পরিস্থিতিতে আমি আমার কাজকর্ম এই গ্রাফের মতো ঠিক এতটাই অসঙ্গত হয়ে উঠেছে।
পোস্ট ডকের জন্য যেখানে যেখানে এপ্লাই করেছিলাম সব ইন্টারভিউ গুলোও এখনই নিতে হবে। ইতিমধ্যে তিনটি ইন্টারভিউ হয়ে গেছে যেদিন সকাল বেলা ঘুম থেকে উঠে সেজেগুজে কম্পিউটারের সামনে বসে বকবক করে যেতে হয়েছে। এই কাজটা আমার এখন অবধি সবথেকে অপ্রিয়। সাজবো গুজবো অথচ বেড়োতে পারবোনা। নিজেকে কিরকম বাচ্চা মেয়ে মনে হয়, যাকে বেড়াতে যাওয়ার লোভ দেখিয়ে নিয়ে যাওয়া হয়নি।
মুখে না বললেও, করোনা পরিস্থিতি যে আমাকে একদম কিছু শেখায়নি তা নয়। সবার আগে এটাই শিখিয়েছে যে মানুষ সর্বংসহা একটি প্রজাতি যে সব রকম পরিস্থিতিতে মানিয়ে নিতে জানে। সাথে সাথে এও শিখেছি মানুষ বিজ্ঞান ও প্রযুক্তিতে যতই এগিয়ে যাক না কেন, প্রকৃতির কাছে আজও নেহাত কোলের শিশু। এছাড়াও পরিবারকে সময় দেওয়া যে কতটা গুরুত্বপূর্ণ, বাইরের খাবার ছাড়াও যে আমরা দিব্য বেঁচে থাকতে পারি অথবা বাড়ির মা দিদারা গোটা জীবনটা যে লক ডাউনের মধ্যে কাটানোর পরেও ঠিক কোনো এক রহস্যে হাসি খুশি থাকতে পারে - এরকম ছোটোখাটো বহু জিনিস শিখেছি। এখন শুধু একটাই প্রার্থনা, এই পৃথিবী থেকে করোনাটা দ্রুত বিদায় নিক। মানুষ আবার নির্ভয় পরস্পরের সাথে করমর্দন করুক।


এই বছর ভারতবর্ষে যে পঙ্গপালের দল হানা দিয়েছিল তা প্রধানত মরুভূমির পঙ্গপাল বা Desert locust। মরুভূমি বা শুষ্ক অঞ্চলেই তারা প্রজনন করে এবং ডিম পাড়ে। ডিম পাড়ার জন্য যেহেতু বিস্তীর্ণ খালি জমির প্রয়োজন তাই গাঙেয় উপত্যকা বা গোদাবরী নদীর উপকূলের থেকে রাজস্থানের মরু অঞ্চলে এদের প্রজনন করার সম্ভাবনা অনেক বেশি।
ব্রিডিং বা প্রজননের জন্য মরু অঞ্চলের শুষ্ক আবহওয়া অনুকূল হলেও, ডিম থেকে একটি পঙ্গপাল বেড়িয়ে তা পূর্ণাঙ্গ রূপ ধারণ করা পর্যন্ত তাদের বৃদ্ধি ও বিকাশের জন্য সবুজ গাছপালা অপরিহার্য। তাই এই সময় মরুভূমি ছেড়ে পঙ্গপালের দল সবুজ শস্য ক্ষেত বা ঘন জঙ্গলের দিকে চলে আসে। সাধারনত পঙ্গপাল একা থাকলে বা ছোট ছোট আইসোলেটেড গ্রুপে থাকলে সমস্যা কিছু নেই। এই অবস্থাকে বলা হয় "solitary phase"। কিন্তু পঙ্গপাল যখন দলবদ্ধ ভাবে অবস্থান করে swarm তৈরি করে তখনই সমস্যার সৃষ্টি হয়। এক একটা swarm এ প্রায় ৪০ থেকে ৫০ মিলিয়ন পঙ্গপাল মাত্র এক বর্গ কিলোমিটারের মধ্যে অবস্থান করতে পারে এবং এক দিনে ১৫০ কিলোমিটার পর্যন্ত উড়ে চলে যেতে পারে। এই অবস্থাকে বলা হয় “gregarious” phase। কোনো কারণে পঙ্গপালের বাসস্থান বা প্রজননের জন্য পরিবেশ খুবই অনুকূল হতে উঠলে এই অবস্থার সৃষ্টি হতে পারে।
এই বছর পঙ্গপালের আকস্মিক হানার প্রধান দুইটি কারণ উল্লেখ করা যেতে পারে।
আফ্রিকা, ইয়েমেন, ওমান, ইরানের দক্ষিণাঞ্চল এবং পাকিস্তানের বেলুচিস্তান ও খাইবার পাসের বিস্তীর্ণ মরু অঞ্চলে প্রচুর পঙ্গপাল প্রতিবছর ডিম পাড়ে। এই বছরের মার্চ - এপ্রিল মাসে এই সমস্ত অংশে অপ্রত্যাশিত ভাবে স্বাভাবিকের থেকে অনেক বেশি বৃষ্টিপাত হয়। এমনকি, পূর্ব আফ্রিকায় এই বছর গত চার দশকের মধ্যে সবথেকে বেশি বৃষ্টিপাত হয়েছিল। এই অতিবৃষ্টি, মূলত পঙ্গপালের প্রজননকালীন সময়ে, প্রচুর পরিমাণে পঙ্গপালের জন্ম দেয় যা রাজস্থানে প্রবেশ করে। জলবায়ুর এই আকস্মিক পরিবর্তনের পিছনে অবশ্যই গ্লোবাল ওয়ার্মিং এর হাত আছে।
এরপর মে মাসে বঙ্গোপসাগরের ওপর সৃষ্ট ঘূর্ণাবর্তের জেরে সাইক্লোন আমফান সৃষ্টি হয় যা বাতাসের অভিমুখের পরিবর্তন ঘটিয়ে একটি শক্তিশালী westerly winds এর সৃষ্টি করেছে। ফলে পঙ্গপালের দল ইন্দো - পাকিস্তান বর্ডার পেরিয়ে যে রাজস্থানে ঢুকেছে তাই নয় বরং তা মধ্যপ্রদেশ, মহারাষ্ট্রেও হানা দিয়েছে।
জাতিসংঘের খাদ্য ও কৃষি সংস্থার মতে, রাজস্থান সহ সমগ্র উত্তর ভারত জুড়ে এবং পূর্ব ভারতে বিহার ও উড়িষ্যা পর্যন্ত পঙ্গপালের তীব্র আগ্রাসনের সাথে জুলাই অবধি এখনও বেশ কয়েকটি ধারাবাহিক আগ্রাসন আশা করা যায়। তবে জুলাইয়ের পরে, বর্ষা আসার সাথে সাথে দক্ষিণ পশ্চিম মৌসুমী বায়ুর সাথে পঙ্গপালের দল আবার রাজস্থান ফিরে আসবে[1] । এছাড়াও এই সময়ের মধ্যে রবি শস্য যেহেতু তোলা হয়ে গিয়েছে এবং খরিপ শস্যও বপন হয়নি তাই পঙ্গপালের দল সেভাবে বিশেষ কোনো ক্ষতি সাধন করতে পারবে না বলেই আশা করা যায়।
ফুটনোটগুলি
[1] Explained: Why India has a desert locust problem this year; what’s the way forward


তাস বা ডমিনোসের প্রথম সাক্ষ্য - প্রমাণ পাওয়া যায় দশম শতাব্দীতে চাইনিজ সাহিত্যে। কিন্তু সেক্ষেত্রে বিভিন্ন কার্ড বা তাস পৃথক করার পদ্ধতি বা খেলার নীয়ম সম্পর্কে বিশদ কিছু জানা যায় না। প্রকৃত অর্থে তাস খেলার সূত্রপাত ঘটে ১৩৭০ সালে ইউরোপে, খুব সম্ভবত ইতালি এবং স্পেনে। মিশরের ইসলামিক রাজবংশের বৈষয়িক সম্পর্ক স্থাপনের সাথে সাথে ইউরোপের বিভিন্ন অংশে তাস খেলার প্রবর্তন ঘটে। কিন্তু এই সময় যে তাস ব্যবহার করা হতো তার অধিকাংশই ছিল হতে আঁকা এবং স্পষ্টতই তা রাজা এবং রাজপরিবারের বিলাস বহ্যুল জীবনযাত্রার নিদর্শন হিসাবে পরিগণিত হতো। ফ্রান্সের সম্রাট ষষ্ঠ কিং চার্লসের সময়ে প্রাপ্ত গ্রন্হ থেকে জানা যায় যে তাস খেলাটা তৎকালীন সময়ে রাজার বিনোদন এবং মনোরঞ্জনের উদ্দেশ্যেই প্রচলিত হয়। ক্রমে পঞ্চদশ শতকের মধ্যে সমগ্র ইউরোপে তাস খেলা সমাজের উচ্চবিত্ত শ্রেণীর মধ্যে বিপুল জনপ্রিয়তা লাভ করে।
অষ্টাদশ শতকে ভারতবর্ষের দক্ষিণাঞ্চল থেকে পাওয়া তাস জাতীয় খেলার প্রথম নিদর্শন।
পঞ্চদশ শতকের গোড়ার দিকে জার্মানরা হাতে আঁকা তাসের পরিবর্তে উড - ব্লক প্রিন্টিং এর মাধ্যমে তাস বানাতে শুরু করে। এর ফলে তাস তৈরি খরচ আগের তুলনায় অনেক খানি কমে যায়। এই উৎপাদন মূল্য আরও হ্রাস পায় যখন ফ্রান্সে তাস তৈরিতে স্টেনসিল ব্যবহার শুরু হয়। পরবর্তীকালে স্টেন্সিলে আঁকা সহজ সরল চিহ্নগুলোই তাদের বিপুল জনপ্রিয়তার কারণে আন্তর্জাতিক মহলে সমাদৃত হয়। এই চিহ্নগুলো ফ্রেঞ্চ ভাষায় pique, coeur, carreau, trèfle নামে পরিচিতি লাভ করে যা ইংরেজিতে আমাদের সকলের জানা spades, hearts, diamonds এবং clubs।[1]
অষ্টাদশ শতাব্দীতে ফ্রান্সের সৈনিকদের ব্যবহৃত পতাকা যেখানে বিভিন্ন তাসের ছবি পাওয়া যায়।
ফুটনোটগুলি
[1] playing cards | Names, Games, & History


সত্যি কথা বলতে, জাইরা ওয়াসিম তীব্র হতাশার মধ্যে দিয়ে গেছেন কি না অথবা সুশান্ত সিং রাজপুত অবসাদের কারণে আত্মহত্যা করেছেন কি না এই সম্পর্কে আমার সম্যক ধারণা নেই। আমার মনে হয় এই ঘটনাগুলো যথেষ্ট বিচার সাপেক্ষ এবং সমস্ত ঘটনা না জেনে মন্তব্য করাও সমীচীন নয়।
কিন্তু আপনার প্রশ্নের আংশিক উত্তর দেওয়ার চেষ্টা আমি করতে পারি। তাই প্রথমেই প্রশ্নটিকে নিজের মতো করে সাজিয়ে নিলাম। অর্থাৎ, কিছু মানুষের অবসাদ বা ডিপ্রেশন (এক্ষেত্রে আমি হতাশাকে ডিপ্রেশন বলে মনে করছি) কাটিয়ে ওঠার ক্ষমতা অন্য মানুষের তুলনায় কম বা বেশি কেন।
কিছু মানুষ আছেন যারা জীবনের খুব কঠিন সময়ের মধ্যে দিয়ে যাওয়ার সময়েও অবসাদগ্রস্ত হয়ে পড়েননি অথবা সাময়িক ভাবে ভেঙে পড়লেও তা দ্রুত কাটিয়ে উঠেছেন। আবার কিছু ব্যাক্তি বিভিন্ন কারণে; বেকারত্ব, আপন জনের মৃত্যু যন্ত্রণা, বিবাহ বিচ্ছেদ বা কর্মক্ষেত্রে ব্যর্থতা অথবা কোনো কারণ ছাড়াই ডিপ্রেশনে চলে গেছেন। এই বৈষম্যকে মনোবিজ্ঞানের ভাষায় বলা হয় resilience। অর্থাৎ যে কোনো অস্বাভাবিক অবস্থা থেকে পুনরায় স্বাভাবিক অবস্থায় প্রত্যাবর্তন।
মনে মনে একটি স্কেল কল্পনা করুন। তার এক প্রান্তে এমন কিছু মানুষ থাকেন যাঁরা কোনরকম স্ট্রেস অথবা কারণ ছাড়াই ডিপ্রেসড হয়ে পড়েন। আবার আরেকপ্রন্তে এমন কিছু ব্যাক্তি আছেন যাঁরা যতই স্ট্রেস বা কঠিন সময় আসুক না কেন কিছুতেই অবসাদকে জায়গা দেন না অর্থাৎ অনেক বেশি রেসিলিয়েন্ট। এখন, পৃথিবীর বেশির ভাগ মানুষ যে এই স্কেলের মাঝামাঝি অবস্থান করছে তা সহজেই অনুমেয়। এই স্কেলের নিরিখে কার অবস্থান কতটা প্রান্তিক, তাই তাঁর মানসিক স্বাস্থ্য নির্ধারণ করে।
কিন্তু এই রেসিলিয়েন্স বিষয়টির উৎপত্তি কিভাবে হলো? তা আমাদের মস্তিষ্ক বা ব্রেনের কোন অংশ নির্ধারণ করে? নার্ভ সেল বা নিউরোনের ইলেকট্রিক ইমপালস নাকি বিভিন্ন নিউরোট্রান্সমিটারের রাসায়নিক গঠন - ঠিক কে দায়ী রেসিলিয়েন্সের জন্য?
নাহ, দুর্ভাগ্যবশত এই প্রশ্নের একটি উত্তরও আমাদের জানা নেই। কিন্তু ম্যানচেস্টারের এক গবেষণাগারে ঘটে যাওয়া এক চমকপ্রদ বৈজ্ঞানিক পরীক্ষার কথা জানাতে পারি। এই পরীক্ষাটি বেশ কিছু সংখ্যক মানুষের ওপর করা হয়েছিলো যাঁদেরকে মানসিক স্বাস্থ্য বা অবসাদের ওপর ভিত্তি করে চার ভাগে ভাগ করা হয়। তাদের স্যালাইভা এবং স্ট্রেস হরমোন পরিমাপ করার সাথে সাথে ব্রেনের বিভিন্ন অংশের অ্যাকটিভিটি নির্ধারণ করা হয় fMRI এর মাধ্যমে। এই গবেষণার প্রধান বিষয়বস্তু ছিল এই যে পরীক্ষার্থীদের কিছু ছবি দেখানো হয় এবং ৪/৫ টা ছবি দেখানোর পরে তাদেরকে মনে করতে বলা হয় ছবিগুলো সম্পর্কে, যাকে বিজ্ঞানের ভাষায় বলা যেতে পারে emotional memory। দেখা যায়, কিছু পরীক্ষার্থী পজিটিভ, হাসিমুখ এবং মন ভালো করা ছবিগুলোকে মনে রেখেছেন। আবার আশর্চজনক ভাবে কিছু সংখ্যক পরীক্ষার্থীরা সেই ছবিগুলোই মনে রেখেছে যা দেখলে দুঃখ হয়, রাগ হয় বা কোনরকম নেগেটিভ অনুভূতির উদ্রেক ঘটায়। অর্থাৎ একটা জিনিস এই গবেষণা লব্ধ ফলাফল থেকে পরিষ্কার যে resilience এর সাথে ইমোশনাল মেমোরির একটি সম্পর্ক আছে।
এই গবেষণাটি এখনও অসম্পূর্ণ এবং ব্রেনের কোন অংশ resilience এর সাথে সম্পর্কিত তা এখনও অজানা। খুব সুক্ষ ভাবে না জানা গেলেও এইটুকু বলা যেতেই পারে যে মানুষের জেনেটিক গঠন, বিভিন্ন নিউরোট্রান্সমিটার এবং মস্তিষ্কের জটিলতম গঠন আমাদের মানসিক স্বাস্থ্য কে নির্ধারণ করে। ভবিষ্যতে এই বিষয় আরও অনেক গবেষণা নিশ্চিতভাবে ডিপ্রেশন থেকে মুক্তির সঠিক দিশা আমাদের দেখাতে পারবে।


আচ্ছা, যদি বিনয়ের সাথে সেলফ মার্কেটিং করা যায় তাহলে কেমন হবে?
নম্রতা বা বিনয় এবং সেলফ মার্কেটিং এর মাঝে খুব সুক্ষ্ম একটি ব্যবধান আছে এবং বলাই বাহুল্য এই সংগ্রাম আজন্মকাল ধরে চলে আসছে। সত্যি কথা বলতে কী, আমরা যদি নিজেরা নিজেদেরকে প্রমোট না করি, আমার হয়ে অন্য কেউ তা করে দেবে না। আজকাল নতুন নতুন প্রতিভা আত্মপ্রকাশের হাজার একটা মঞ্চ থাকলেও স্টেজে উঠে পারফরম্যান্সটা কিন্তু নিজেকেই করতে হবে। বর্তমানে পাবলিসিটি আর লাইট - ক্যামেরা - অ্যাকশনের ভিড়ে অনেক সময় শুধুমাত্র সেলফ মার্কেটিংয়ের অভাবে বহু প্রতিভা কালের গর্ভে হারিয়ে যায়। কিন্তু একথাও সত্যি যে, উন্নাসিকতাকে পাথেয় করে আপনি যদি সময় - অসময় নিজের ঢাক নিজেই পেটাতে থাকেন তাহলে যে রকেটের গতিতে আপনার উত্থান হয়েছিল তার থেকে অনেক দ্রুত বেগে পতন অনিবার্য। তাই এই দুইয়ের মধ্যে ভারসাম্য রক্ষা করে চলা খুবই গুরত্বপূর্ন। কিছুটা ব্যাক্তিগত জীবন থেকে শিক্ষা নিয়ে আর কিছুটা অপর মানুষের মতামতের ওপর ভিত্তি করে কিছু পরামর্শ দেওয়ার চেষ্টা করলাম।
সারা বছরের কর্মক্ষেত্রে আপনার সাফল্য, আপনার কৃতিত্ব সবকিছু নোট করে রাখুন। বছর শেষে তা আপনার সহকর্মী বা টিমের বাকি সকলের সাথে এবং বসের সাথে ভাগ করে নিতে পারেন। এর ফলে আপনার কর্মদক্ষতা সম্পর্কে তাদের মনে একটি ইতিবাচক দৃষ্টিভঙ্গি জন্ম নেবে যা ভবিষ্যতে আপনার উপকারে আসতে পারে।
কর্মক্ষেত্রে আপনার সাফল্য বা আচিভমেন্ট linkdln বা টুইটারের মত সোশ্যাল নেটওয়ার্কিং সাইটে নিয়মিতভাবে প্রকাশ করতে থাকুন। তবে শুধুমাত্র নিজের দক্ষতা বা সাফল্যই নয়, অন্য কৃতি মানুষদের প্রতি সম্মান এবং কৃতজ্ঞতা প্রকাশ করতে ভুলবেন না। কোনো সেমিনার বা কনফারেন্সের ক্ষেত্রে শুধুমাত্র নিজের ভূমিকাটুকু উল্লেখ না করে, সেমিনারের আলোচনার বিষয়বস্তু বা অন্যান্যদের ভূমিকা এবং সাফল্যও সকলের সামনে তুলে ধরুন। তবে সবার আগে আপনার টার্গেট অডিয়েন্স নির্বাচন করতে ভুলবেন না, কারণ আপনার এই সাফল্য সকলের কাছে প্রাসঙ্গিক নাও মনে হতে পারে।
এমন কিছু মানুষের সাহচর্যে থাকার চেষ্টা করুন যারা আপনার সাফল্যকে স্বীকৃতি দিতে জানে, আপনার খারাপ সময়ে আপনার মনোবল বাড়িয়ে দিতে পারে। হতে পারে তিনি আপনার সহকর্মী, আপনার টিম মেট বা আপনার বস অথবা আপনার পরিবারের মানুষ, আপনার বন্ধু। তাই আপনি আপনার কোন কাজ সকলের মাঝে প্রমোট করছেন তার থেকেও বেশি গুরুত্বপূর্ণ যে কাদের সাথে আপনি কাজ করছেন। তাদের ধন্যবাদ জানাতে ভুলবেন না যেন।
অন্যান্য সফল মানুষদের অনুসরণ করতে পারেন যারা খুব সুন্দরভাবে বৃহত্তর মঞ্চে নিজেদের কাজকে সেলফ প্রমোট করেছেন। আপনার নিজের কোনো ব্র্যান্ড, নিজের কোনো স্টার্টআপ থাকলে তাকে সকলের মাঝখানে তুলে ধরুন। যা আপনার যথার্থ বলে মনে হয় তার প্রতি সততা বজায় রেখে দৃঢ় ভাবে তা জনসমক্ষে প্রকাশ করুন।
সকলকে যোগ্য সম্মান দিয়ে, নম্র এবং বিনীতভাবে নিজের প্রতিভা প্রচার করার মধ্যে অন্যায় বা ভুল কিছু নেই। আপনি যে ফাঁকা কলসি নন তা প্রমাণ করার জন্যই আপনার কাজ আর আপনার আত্মপ্ৰচারের মধ্যে সামঞ্জস্য বজায় রাখুন। সবশেষে একটাই কথা বলি, অন্য মানুষের প্রতি আপনার ব্যবহার, আপনার দৃষ্টিভঙ্গি আপনার সম্পর্কে অনেক কিছু বলে দেয়। তাই সাফল্যের শীর্ষে উঠেও আপনার পা'টা যদি মাটিতেই থাকে আর আপনার যদি প্রতিভা থাকে তাহলে মানতেই হবে জীবন যাপনের আসল আর্টটাকে আপনি রপ্ত করে ফেলেছেন।


এই প্রশ্নের উত্তরে রাশি রাশি আশঙ্কার কথা শোনানোর আগে মন ভালো করা একটি তথ্য দেওয়া যাক। দিন দিন ক্যান্সারের প্রকোপ যেমন একদিকে জ্যাকপট জেতা রেসের ঘোড়ার মতন ছুটে চলেছে, তেমনি মুদ্রার অপর দিকটি দেখলে এও সহজেই বোঝা যাবে যে ক্যান্সার থেকে সুস্থ হয়ে ওঠার সংখ্যাটাও কিন্তু বর্তমানে নেহাত কম নয়। শুধুমাত্র আমেরিকা যুক্তরাষ্ট্রেই ১৪.৫ মিলিয়ন মানুষ এই মারণ রোগকে পরাজিত করে জীবনের মুলস্রোতে ফিরে এসেছেন। তাই ক্যান্সার মানেই যে no answer, এই মনোভাব বদলানোর সময় উপস্থিত।
যাই হোক, মূল প্রশ্নে ফিরে যাই। বর্তমানে ক্যান্সার, জ্বর-সর্দি কাশির মতন ঘরে ঘরে হওয়ার বেশ অনেকগুলি কারণ আছে, যার মধ্যে কয়েকটি উল্লেখ করছি।
ক্যান্সারের রিস্ক ফ্যাক্টরগুলির মধ্যে অন্যতম হলো বয়স। ক্যান্সার আক্রান্ত রোগীদের মধ্যে প্রায় ৭৭% মানুষের বয়স ৫৫ বা তার বেশি। চিকিৎসা বিজ্ঞানের অগ্রগতির সুবাদে পৃথিবীতে প্রৌঢ় এবং বৃদ্ধ ব্যক্তির সংখ্যাও ক্রমশ বৃদ্ধি পাচ্ছে। প্রায় এক শতক আগেও যেখানে মানুষের গড় আয়ু ছিল ৫০, সেখানে আজ তা বৃদ্ধি পেয়ে দাঁড়িয়েছে ৭৯। অন্যদিকে, ন্যাশনাল ক্যান্সার ইনস্টিটিউটের তথ্য বলছে, ৭৩ বছরে ক্যান্সারে আক্রান্ত হওয়ার এবং মৃত্যুর হার সর্বাধিক। কী, হিসাবটা এবার মেলাতে পারলেন তো?
বর্তমানে মানব সভ্যতার অন্যতম একটি প্রধান সমস্যা ওবেসিটি বা স্থূলতা। প্রযুক্তির উন্নতি, খাদ্যাভ্যাস, অনিয়মিত মদ্যপান, স্ট্রেস, সেডেন্টারি লাইস্টাইল থেকে হাজার একটা কারণ আছে এই ওবেসিটির, যার চুলচেরা বিশ্লেষণে আর গেলাম না। কিন্তু সবথেকে আশঙ্কার কথা এই যে, আমেরিকান সোসাইটি অফ ক্লিনিক্যাল অনকোলজির ২০১৪এর একটি রিপোর্ট জানাচ্ছে যে খুব শীঘ্রই তামাককে ছাড়িয়ে ওবেসিটি ক্যান্সারের রিস্ক ফ্যাক্টরের ১ নম্বর কারণ হয়ে উঠবে। তাই তার আগে কর্কট রোগ থেকে শত হস্ত দূরে থাকতে আজ থেকেই ঘাম ঝরাতে শুরু করুন।
কিছু কিছু ক্যান্সার বর্তমানে অন্য ক্যান্সারের তুলনায় দ্রুত হারে বৃদ্ধি পাচ্ছে, যার মধ্যে অন্যতম হলো human papilloma virus এর সংক্রমণ। এই ভাইরাসটি মানব দেহে সেক্সুয়ালি ট্রান্সমিট হয় এবং মস্তিস্ক এবং ঘাড়ের ক্যান্সারের সাথে ওতপ্রোতভাবে জড়িত। সচেতনতা, প্রচার, ভ্যাকসিন আবিষ্কার সব কিছুকে বুড়ো আঙুল দেখিয়ে এই ভাইরাসে সংক্রামিত ব্যক্তির সংখ্যা শুধু আমেরিকা যুক্তরাষ্ট্রেই ৭৯ মিলিয়ন। এর পরে আসি গ্যাস্ট্রিক ক্যান্সারের কথায়। এক্ষেত্রেও ওবেসিটি একটি বিশাল বড় ভূমিকা পালন করে। আবার, লিভার ক্যান্সারের মতো রোগে উপসর্গ বা সিম্পটম কম থাকায় তা নির্ধারনেও অতিরিক্ত বহু সময় অতিবাহিত হয়ে যায়। এছাড়া সঠিক ভাবে ত্বক রক্ষা না করার জন্য এবং ইচ্ছাকৃত স্কিন ট্যানিং এর ফলে বর্তমানে স্কিন ক্যান্সারও দূর্বার গতিতে বেড়ে চলেছে।
কারণ যাই হোক না কেন, একথা আজ নিশ্চিত যে ক্যান্সারের মতো রোগগুলোর সাথে যুদ্ধ করার প্রধান হাতিয়ার হলো মনের জোর, সচেতনতা এবং সঠিক সময় সঠিক চিকিৎসা। বলাই বাহুল্য, নির্ধারিত সময়ের মধ্যে ধরা পড়লে এবং সঠিক চিকিৎসা হলে ক্যান্সারকে পরাজিত করা আজ আমাদের হাতের মুঠোয়।
তথ্যসূত্র:
The Three Reasons So Many People are Getting Cancer (Op-Ed)


নবারুণ ভট্টাচার্য বলেছিলেন "এই মৃত্যু উপত্যকা আমার দেশ না।" আজ ভয়ঙ্কর এক সময়ের মধ্যগগনে দাঁড়িয়ে আমি তা সম্যক উপলব্ধি করতে পারছি। একের পর এক দুর্যোগ, মহীরুহ পতন আর মৃত্যুমিছিলে পথ চলতে চলতে মানসিক ভাবে সত্যিই বড় বিপর্যস্ত বোধ করছি। মৃত্যু অবশ্যম্ভাবী জেনেও আজ ভয় করছে এই ভেবে যে এর পরে এই অকালমৃত্যুর বলি কে হতে চলেছে।
আজ টিভি বা সোশ্যাল মিডিয়া খুললেই এমন এক মানুষের স্মৃতিচারণ চলছে যিনি কাল পর্যন্ত কী নিদারুণ ভাবে বর্তমান ছিলেন আমাদের মধ্যে। এক মুহূর্তের মধ্যে একটি জীবন্ত প্রাণ ঠিক কী ভাবে স্মৃতিতে পর্যবসিত হতে পারে তা তিনি দেখিয়ে দিলেন। আজ তাঁর মৃত্যুর কারণ নিয়ে সমগ্র দেশ তোলপাড়, ইন্সট্যাগ্রাম-ফেসবুকে হাজার হাজার ফ্যান ফলোয়ার শোকে মুহ্যমান। কিন্তু এই শত-সহস্র মানুষের ভিড়ে একজন বা দুজনও যদি তাঁর মনের ঠিকানার খোঁজ রাখতো তা হলে হয়তো আজ এই দুর্দিন আমাদের দেখতে হতো না। এক লহমায় তিনি চোখে আঙুল দিয়ে দেখিয়ে দিলেন যে সাফল্য, অর্থ, জনপ্রিয়তা এই সব কিছুর থেকে ডিপ্রেশন এবং মৃত্যু কতটা বড়। রুপোলি পর্দায় সর্বদা লাইমলাইটে থাকা মানুষের আপাত রূপকথার কাহিনীর পিছনেও যে মন খারাপের গল্প লুকিয়ে থাকতে পারে, সাধারণ-অসাধারণ সকল মানুষের পাশে যে আরও একজন মানুষের প্রয়োজন হয় তা আরও একবার বোঝার সময় এসেছে।
আমি হয়তো ঠিক সেভাবে স্মৃতি রোমন্থন করতে পারলাম না, সেই মানসিক অবস্থাও নেই। যে কোনো মৃত্যুই আমাকে ভীষণ ভাবে প্রভাবিত করে। শুধু একটাই কথা বলতে চাই, ডিপ্রেশনের লড়াইয়ে আপনার প্রিয় মানুষের হাতটা ছেড়ে দেবেন না। সবার পক্ষে সবসময় একা লড়াই করা সম্ভব নাও হতে পারে। ঠিক কী অবস্থায় মানুষ মৃত্যুর কথা চিন্তা করে তা স্বভাবিক অবস্থায় উপলব্ধি করা সম্ভব নয় জেনেও সকলের প্রতি আমার একটাই অনুরোধ, জীবনের এই ময়দান ছেড়ে চলে যাওয়ার আগে একটিবার যাদেরকে রেখে চলে যাচ্ছেন তাদের দিকটা ভেবে দেখুন।
মৃত্যু পরবর্তী জীবন সম্পর্কে আমার কোনো অভিজ্ঞতা নেই। তাও আশা রাখবো, উনি যেখানেই থাকবেন যেন ভালো থাকেন।
মৃত্যু কি সহজ, কি নিঃশব্দে আসে। অথচ মানুষ চিরকালই জীবন নিয়ে গর্ব করে যায় - সমরেশ মজুমদার


HIV ভাইরাস বা এইডস রোগে প্রথম কে সংক্রমিত হয়েছিলেন অথবা এই রোগটি প্রথম কে কীভাবে আবিষ্কার করেছিলেন, তা বিজ্ঞানী বা চিকিৎসক কেউই সঠিক ভাবে বলতে পারেন না। তবে মানবসভ্যতার অভিশাপের এই অধ্যায়টির গল্প শুরু হয়েছিল শিম্পাঞ্জির রক্তে থাকা একটি ভাইরাসের মাধ্যমে, যার নাম Simian Immunodeficiency Virus (SIV)। শিম্পাঞ্জির মাংসের জন্য তা শিকার করার সময় আক্রান্ত শিম্পাঞ্জির রক্ত থেকে প্রথম এই ভাইরাস মানবদেহে সঞ্চারিত হয়।
মারণ রোগের প্রথম ছোবল
১৯৫৯ সালে কঙ্গোর এক ব্যক্তি প্রথম এই রোগে আক্রান্ত হয়। যদিও জেনেটিক এনালাইসিস বলছে তারও প্রায় কয়েক দশক আগে অর্থাৎ ১৯০৫-১৯৩০ সালের মধ্যে এই ভাইরাসের আবির্ভাব ঘটে।
সময়টা ছিল ১৯৭০ এর মাঝামাঝি থেকে ১৯৮০ এর গোড়ার দিক। চিকিৎসকেরা লক্ষ্য করেন তাদের কাছে বহু রোগী আসছেন যারা এক বিরল প্রজাতির ক্যান্সার এবং নিউমোনিয়ার মতো রোগে আক্রান্ত। এই রোগের প্রাদুর্ভাব যে আসলে দুর্বল রোগ প্রতিরোধ ক্ষমতা বা ইমিউনিটির সাথে সম্পর্কিত তাও তাঁরা বেশ বুঝতে পারেন। কিন্তু এই মারণ রোগের নেপথ্যে যে লুকিয়ে আছে একরত্তি এক ভাইরাস তা তাঁরা দুঃস্বপ্নেও কল্পনা করতে পারেননি। অথচ এই ভয়ঙ্কর অজানা রোগ ততদিনে পৃথিবীর সিংহভাগ অংশ, উত্তর ও দক্ষিণ আমেরিকা, ইউরোপ, অস্ট্রেলিয়া এবং আফ্রিকার বিস্তীর্ণ অংশ গ্রাস করে নিয়েছে।
ঠিক ভুলের ঘেরাটোপে
এই রোগ নিয়ে ভুল ধারণারও অন্ত ছিল না। ১৯৮১ সাল নাগাদ আমেরিকা যুক্তরাষ্ট্রের চিকিৎসকেরা লক্ষ্য করেন সমকামী ব্যক্তিরা এই রোগে বেশি আক্রান্ত হচ্ছেন। তাঁরা তাঁদের এই পর্যবেক্ষণের ভিত্তিতে এই রোগের নামকরণ করেন gay-related immune deficiency (GIRD)। অথচ আরেক দল চিকিৎসকেরা এও পর্যবেক্ষণ করেন যে, নাহ শুধুমাত্র সমকামী ব্যক্তিরাই নন, যাঁরা intravenous ড্রাগ নিয়ে থাকেন নিয়মিত তাদের মধ্যেও এই রোগের প্রাদুর্ভাব যথেষ্ট বেশি।
অনেক যুক্তি, প্রতিযুক্তি, তর্ক-বিতর্ক এবং গবেষণার পরে একটা বিষয়ে বিশ্বের সমস্ত বিজ্ঞানীরা একমত হলেন যে, এই রোগের কারণ যাই হোক না কেন, দুর্বল অনাক্রম্যতা (compromised immune system) নিশ্চিত ভাবে এই রোগের একটি প্রধান চালিকা শক্তি। অবশেষে এই রোগের নাম হয় acquired immunodeficiency syndrome (AIDS)। বিজ্ঞানীরা ধারণা করেছিলেন যে Kaposi's সিনড্রোম (বিরল ক্যান্সার) বা নিউমোনিয়ার মতো রোগ AIDS এর কারণে প্রভাব বিস্তার করছে মানব শরীরে।
বিজ্ঞানের আশীর্বাদ
১৯৮৩ সালে বৈজ্ঞানিক সংগঠন প্রথম আবিষ্কার করে এইডস এর পিছনে থাকা ভাইরাসটিকে। প্রথমে তা নামকরণ করা হয় human T-cell lymphotropic virus type III, or lymphadenopathy-associated virus (HTLV-III/LAV)। পরবর্তী কালে তা পরিবর্তিত হয় human immunodeficiency virus (HIV) নামে।
১৯৮৫ সালে FDA প্রথম HIV এর উপস্থিতি পরীক্ষার জন্য কমার্শিয়াল রক্ত পরীক্ষায় ছাড়পত্র দেয় এবং ১৯৮৭ সালে zidovudine নামে প্রথম HIV এর ওষুধ বাজারে আসে।
মানুষ বনাম ভাইরাস
এর পরে দীর্ঘ পথ চলা। রেড রিবন প্রজেক্ট থেকে বিজ্ঞান এবং চিকিৎসার অগ্রগতি, ওষুধ আবিষ্কারের নিরন্তর প্রচেষ্টা এবং HIV এর উপস্থিতি বুঝতে উন্নত প্রযুক্তির আগমন; কিন্তু তা সত্ত্বেও এই ভাইরাস আজও মানব জাতির কাছে এক আতঙ্ক, এক অভিশাপ, নিশ্চিত মৃত্যুর দিকে কয়েক কদম এগিয়ে যাওয়ার এক মাইল ফলক। শুধুমাত্র আমেরিকাতেই ১.১ মিলিয়ন মানুষ আজও এই রোগে আক্রান্ত এবং আরও বেশি আশঙ্কার কথা এই যে ৭ জনের মধ্যে ১ জন মানুষ নিজের এই রোগ সম্পর্কে অবগতও নন। তাই আরও লক্ষ যোজন পথ চলা বাকি। এর শেষ কোথায় আমরা জানিনা। শুধু এইটুকু নিশ্চিত, হাতে হাত রেখে এগোলে এই দীর্ঘ পথ একদিন ঠিক শেষ হবে। ছোট্ট ছোট্ট পায়ে চাঁদের পাহাড়ের কাছে আমরা ঠিক একদিন পৌঁছাতে পারবই।
তথ্যসূত্র
The History of AIDS and HIV
The History of HIV/AIDS
U.S. Food and Drug Administration


প্রকৃতিতে কার্বন প্রধানত দুটি অবস্থায় পাওয়া যায়; রেডিওএক্টিভ (radioactive) বা তেজস্ক্রিয় আইসোটোপ কার্বন-14 (14C) এবং নন-রেডিওএক্টিভ বা অতেজস্ক্রিয় আইসোটোপ কার্বন-12 (12C) ও কার্বন-13 (13C)। রেডিওএক্টিভ 14C কে বলা হয় রেডিওকার্বন। এই 14C এর হাফ লাইফ বা অর্ধায়ু (যে সময়ের মধ্যে 14C এর অর্ধাংশ ক্ষয়প্রাপ্ত হয়) প্রায় ৫৭৩০ বছর। কিন্ত অপর দিকে আমাদের বায়ুমণ্ডলের স্ট্র্যাটোস্ফিয়ারের নিচের অংশে এবং ট্রপোস্ফিয়ারের ওপরের অংশে ক্রমাগতভাবে এই রেডিওকার্বন উৎপন্ন হয়ে চলেছে। কসমিক রশ্মি থেকে আগত নিউট্রন নাইট্রোজেনের সাথে নিউক্লিয়ার বিক্রিয়া ঘটিয়ে 14C রেডিওকার্বন সৃষ্টি করে।
এক্ষেত্রে n অর্থাৎ নিউট্রন এবং p অর্থাৎ প্রোটন।
নিউক্লিয়ার বিক্রিয়ার ফলে উৎপাদিত রেডিওকার্বন বাতাসের অক্সিজেনের সাথে বিক্রিয়া করে প্রথমে কার্বন মনো অক্সাইড এবং ক্রমে তার থেকে কার্বন ডাই অক্সাইড তৈরি করে।
এই কার্বন ডাই অক্সাইড উদ্ভিদ সালোকসংশ্লেষ পদ্ধতির মাধম্যে গ্রহণ করে অক্সিজেন সৃষ্টি করে। অর্থাৎ রেডিওকার্বন উদ্ভিদ দেহে সুষম ভাবে বণ্টিত হয়ে যায়। মানুষ সহ অন্যান্য প্রাণীরা উদ্ভিদ দেহের বিভিন্ন অংশ খাদ্য হিসেবে গ্রহণ করলে, প্রাণীদেহেও রেডিওকার্বন প্রবেশ করে। অর্থাৎ পরিবেশের সাথে রেডিও কার্বন আদান প্রদানের মাধ্যমে জীব দেহে কার্বনের ভারসাম্য এবং সমতা বজায় রাখে। সমগ্র জীবমণ্ডলের প্রেক্ষিতে বিচার করলে 14C এবং 12C এর অনুপাত থাকে ১.২৫:১০^১২। মাত্র ১% কার্বন স্থিতিশীল 13C কার্বন হিসাবে উপস্থিত থাকে।
কোনো প্রাণী বা উদ্ভিদের মৃত্যুর পর স্বাভাবিক ভাবেই কার্বন গ্রহণ থেমে যাবে কিন্তু তেজস্ক্রিয় কার্বন নিজের নিয়মে ক্ষয়প্রাপ্ত হতে থাকে (radioactive decay)। বলাই বাহুল্য 14C এবং 12C এর অনুপাতও হ্রাস পেতে থাকবে। অর্থাৎ মৃত্যুর পর থেকে কোনো জৈবিক নমুনা যত পুরোনো হবে স্বভাবতঃই, রেডিও কার্বনের পরিমান ততটাই কম হবে।
এই পদ্ধতিতে কোনো জৈবিক নমুনার বয়স নির্ধারণ পদ্ধতিকেই রেডিও কার্বন ডেটিং বলা হয়[1] । এই বয়স নির্ধারণের ক্ষেত্রে নিম্নোক্ত সমীকরণটি ব্যবহার করা হয়ে থাকে।
N0 হলো প্রাথমিক ভাবে উপস্থিত কার্বন পরমাণু সংখ্যা এবং N, অর্থাৎ t সময় পরে নমুনাটিতে উপস্থিত কার্বন পরমাণু সংখ্যা I
প্রসঙ্গত উল্লেখযোগ্য, বিটা কাউন্টিং[2] বা এক্সিলারেটর মাস স্পেক্টরমেট্রির[3] মতো বিভিন্ন প্রযুক্ত ব্যবহার করে রেডিও কার্বন ডেটিং করা যেতে পারে।
খুবই সংক্ষিপ্ত ভাবে লেখার চেষ্টা করলাম। নিচের লিঙ্ক গুলো থেকে আরও বিশদে এই বিষয় জানতে পারবেন।
ফুটনোটগুলি
[1] Radiocarbon dating - Wikipedia
[2] An apparatus for beta-counting used in a radiocarbon dating laboratory
[3] Accelerator Mass Spectroscopy


প্রিয় বন্ধু,
ভূপেন হাজারিকা বলেছিলেন, মানুষ নাকি মানুষের জন্য, জীবনও নাকি অন্য জীবনের জন্যই। সাহিত্যে, চলচ্চিত্রে, বিজ্ঞানে আজ সর্বত্র মনুষ্যত্বের জয়গান। তোমরা নাকি ভাবো, মানব জাতি অবিনশ্বর, ব্যক্তি মানুষের জন্ম মৃত্যু আছে কিন্তু মনুষ্য জাতি অমর। নিজেদের মেধা-বুদ্ধির জোরে আজ তোমরা এক মিথ্যে অহমিকার প্রাসাদ নির্মাণ করেছ। তোমাদের সেই দুনিয়াতে আর কোনো প্রাণী, কোনো জীবের স্থান নেই, থাকতেই পারে না। শান্তিপূর্ণ সহাবস্থানের কথা তোমরা ভাবতেই পারো না। অবশ্য তোমাদের কাছ থেকে সহানুভূতির কথা আশা করাই তো অপরাধ। ইঁট-কাঠ-কংক্রিটের শহরে তোমরা অন্য প্রাণীদের সাথে সাথে নিজেদের আবেগ, অনুভূতি গুলোকেও যে গলা টিপে হত্যা করেছ।
তোমাদের শহরে শিশুরা তো মাতৃক্রোড়ে বেশ সুরক্ষিত। কিন্ত বন্য প্রাণীরা? তারা তো বনে সুরক্ষিত নয়। এমনকি মাতৃ জঠরেও সর্বদা আতঙ্কের প্রহর গোনে। তোমাদের দুনিয়াতে আজ আর সবুজের কোনো জায়গা নেই। মিথ্যে অহংকার আর শ্রেষ্ঠত্বের শিরোপা জিতে আজ তোমরা অন্য জীবনের অস্তিত্বকেই অস্বীকার করতে বসেছো। কিন্তু এই পৃথিবী কি তোমার একার? তুমি সত্যিই শ্রেষ্ঠ জীব? কে দিলো তোমাকে এই বিজয় ফলক? কে দিলো তোমাকে এই সমগ্র পৃথিবী একা উপভোগ করার নিরঙ্কুশ অধিকার? এই সমস্ত অজস্র প্রশ্নের উত্তর অজানা। ভাবতে কেমন অদ্ভুত লাগে যে আর অন্য কোনো জীবের ক্ষমতাই নেই এই বিপুল মানব সভ্যতার সামনে দাঁড়িয়ে প্রশ্ন করে
রাজা, তোর কাপড় কোথায়?
তোমাদের এই অনর্থক ঢক্কা-নিনাদে তাই আজ শুধু একটাই কথা মনে পড়ে -
পথ ভাবে আমি দেব, রথ ভাবে আমি, মুর্ত্তি ভাবে আমি দেব,—হাসে অন্তর্যামী
কিন্ত কথায় বলে ধর্মের কল বাতাসে নড়ে। তাই এই সাহসী প্রশ্নের সামনে মানব সভ্যতাকে দাঁড় করিয়ে পৃথিবী আজ তার সকল সন্তানদের ওপর করে চলা দীর্ঘদিনের অত্যাচারের প্রতিশোধ নিচ্ছে। এক রত্তি এক অণুবীক্ষণিক জীব আজ সমস্ত দর্প চূর্ণ করে চোখে আঙুল দিয়ে বুঝিয়ে দিয়েছে মানুষের অস্তিত্ব ছাড়াও এই পৃথিবীতে সূর্য উঠবে, নতুন ভোর আসবে, মানুষের থেকে "অধম" শত সহস্র জীবন নিজেদের শর্তে ঠিক বেঁচে থাকবে।
অথচ এত কিছুর পরও আত্মবিস্মরণের জোয়ারে গা ভাসিয়ে তোমরা আবার সবুজের ধ্বংসলীলায় মেতে উঠবে। শত-সহস্র গ্রেটা থানবার্গকে পেশি শক্তির আস্ফালন আর চোখ রাঙানির ভয়ে চুপ করিয়ে রাখবে। ভুলে যাবে যে এই পৃথিবীতে একা কেউ রাজত্ব করতে পারে না। আর মিথ্যে অহংকারের প্রাসাদ ক্রমে গগনচুম্বী অট্টালিকায় পরিণত হবে। আজ শুধু একটাই ভয় হয়, তুমিই নাকি সবার শেষে এসেছিলে এই পৃথিবীতে, তাহলে তোমার অবলুপ্তির সময় কি আজ আগত?
এই প্রকৃতির কাছে আজ আমার একটাই আবেদন। পর জন্মে 'মানুষের মতো মানুষ' হয়ে যেন আর না জন্মাই। পরজন্মে গাছ হয়ে, বনের পাখি অথবা অরণ্যের পশু হয়েই না হয় জন্ম নেবো। তাতে যদি হারানো মনুষ্যত্বের সন্ধান কিছুটা হলেও পাই তাতেই আমি ধন্য।
ইতি
এক অনুতপ্ত 'মানুষ' নামের মনুষ্যেতর প্রাণী


পেট ডাকা বা stomach growling শুধু যে খিদে পেলেই হয়, তা কিন্ত নয়। খালি পেট বা ভরা পেট যেকোনো সময় এই শব্দের সৃষ্টি হতে পারে, তবে খাদ্যের অনুপস্থিতিতে শব্দের তীব্রতা বেশি হয়। প্রাচীন কালে গ্রিকরা এই পেট ডাকার ঘটনাটির কিন্ত একটি বেশ সুন্দর নামকরণ করেছিলেন - borborygmi (উচ্চারণ করার ধৃষ্টতা দেখালাম না) যার ইংরেজি তর্জমা করলে দাঁড়ায় 'rumbling'।
যাই হোক, শব্দের কচকচানিতে না গিয়ে এবার আসল ঘটনায় আসা যাক। পেট ডাকা বলতে যে শব্দের কথা বোঝানো হয় তা কিন্তু শুধুমাত্র স্টমাক বা পাকস্থলী থেকে সৃষ্টি হয় তাই নয়, small intestine বা ক্ষুদ্রান্তও এর জন্য দায়ী। আমাদের গ্যাস্ট্রোইনটেস্টাইনাল ট্রাক্ট (gastrointestinal tract) একটি ফাঁপা নলের মতো যা পেশী বা smooth muscle এর সমন্বয় গঠিত। আমরা যখন খাবার খাই, এই পেশীগুলি ক্রমাগত সংকুচিত ও প্রসারিত হয়ে খাদ্যবস্তুকে তরল এবং গ্যাসীয় পদার্থের সাথে এই ট্রাক্টের মধ্যে দিয়ে নিয়ে যায়। এই ঘটনাকে বলা হয় পেরিস্টলসিস (peristalsis)। আর পেশীর সংকোচন এবং প্রসারণের ফলে পেট ডাকার মতো শব্দের সৃষ্টি হয়।
Nervous system বা স্নায়ুতন্ত্র আমাদের গ্যাস্ট্রোইনটেস্টাইনাল ট্র্যাক্টের পেশীর ইলেক্ট্রিক্যাল ইম্পালস্ এর তারতম্য ঘটিয়ে পেরিস্টলসিস সৃষ্টি করে। এর ফলে পাকস্থলীর পেশীগুলি মিনিটে প্রায় ৩ বার এবং ক্ষুদ্রান্তের পেশীগুলি মিনিটে প্রায় ১২ বার একটি নির্দিষ্ট ছন্দে সংকোচন-প্রসারণ ঘটায়।
যখন আমাদের খিদে পায় অর্থাৎ খাদ্যের অনুপস্থিতিতে রক্তে সুগার বা শর্করার মাত্রা কমে যায়। এর ফলে পাকস্থলীতে অবস্থিত রিসেপ্টরগুলি ইলেক্ট্রিক্যাল এক্টিভিটির (migrating myoelectric complex) একটি রিফ্লাক্স সৃষ্টি করে যা স্নায়ুতন্ত্রে সিগন্যাল হিসাবে প্রেরিত হয়। প্রায় ২ ঘন্টা বা তার বেশি পেট খালি থাকলে এই সিগন্যাল সৃষ্টি হয় যা পেশী সংকোচনের কারণ। ক্রমে, এই সংকোচন পাকস্থলী থেকে ক্ষুদ্রান্ত্র, বৃহদন্ত্র এবং পৌষ্টিকতন্ত্রের বাকি অংশে সঞ্চারিত হয়ে যায়। আর আমরা 'পেট ডাকার' মতো শব্দ শুনতে পাই (rumbling noise)। অর্থাৎ, সাদা বাংলায় বললে এই দাঁড়ায় যে, খিদে পেলে পেট ডাকাডাকি করে আমাদের জানান দেয় যে তাকে এখনই কিছু খাবার দেওয়া দরকার।
এই ঘটনা একবার শুরু হলে ১০ থেকে ২০ মিনিট তা স্থায়ী হয়। এর পর প্রতি ১-২ ঘন্টা অন্তর তা পুনরাবৃত্তি হয় যতক্ষন না পর্যন্ত খাবার পাকস্থলীতে পৌঁছায়। বিভিন্ন হরমোনের প্রভাবে এই শব্দের স্থায়িত্ব এবং তীব্রতার তারতম্য ঘটে থাকে।
তথ্যসূত্র:
https://www.scientificamerican.com/article/why-does-your-stomach
Google Image Result for https://solvingtheibspuzzle.com/wp-content/uploads/how_peristalsis_works_peristalsis_problems.jpg
Stomach Growling Clipart


আমরা দোকান থেকে প্রেসক্রিপশন ছাড়াই যে টুথপেস্টগুলো কিনে থাকি (over the counter), তাতে প্রধান যে উপকরণটি সাধারণত থাকে তা হলো ফ্লুওরাইড (fluoride)। দাঁতের এনামেলকে শক্ত রেখে এবং ব্যাক্টেরিয়ার বৃদ্ধি প্রতিহত করে দাঁতের ক্ষতি প্রতিরোধ করাই এই ফ্লুওরাইডের কাজ।
আমরা যে টুথপেস্ট ব্যবহার করি, তাতে ফ্লুওরাইড সাধারণত নিরাপদ মাত্রার মধ্যেই থাকে। তাই কেউ যদি টুথপেস্ট খেয়ে নেয়, বিশেষত বাচ্চারা, তাহলে বড়জোর গা বমি-বমি অথবা সামান্য পেটের সমস্যা দেখা দিতে পারে। খুবই ব্যতিক্রমী ক্ষেত্রে, অথবা অতিরিক্ত পরিমান টুথপেস্ট খেয়ে নিলে ডায়রিয়ার মতো সমস্যা সৃষ্টি হওয়ার একটা সম্ভাবনা থাকে। এছাড়া, ফ্লুওরাইড ক্যালসিয়াম এবং ম্যাগনেসিয়ামের স্বাভাবিক মাত্রা কমিয়ে দেয়। তাই আপনার ঘরের ছোট্ট শিশুটি অতিরিক্ত মাত্রায় টুথপেস্ট খেয়ে নিলে, তাকে দুধ বা ক্যালসিয়াম যুক্ত খাদ্য দেওয়ার পরামর্শ দেওয়া হয়। ফ্লুওরাইড ছাড়াও আরও একটি উপকরণ টুথপেস্টের মধ্যে অনেক সময় থাকে, তা হলো নাইট্রেট। মাত্রাতিরিক্ত নাইট্রেট শরীরে প্রবেশ করলেও তার ফলাফল যথেষ্ট খারাপ হতে পারে।
তাই, শিশুরা যাতে টুথপেস্ট না খেয়ে নেয় তার দিকে যত্নবান হওয়া বিশেষ প্রয়োজন। দরকার হলে, ডাক্তারের পরামর্শ মতন কোনো মেডিকেটেড এবং নিরাপদ টুথপেস্ট কিনে নিতে পারেন। আর যদি বড়দের কথা মাথায় রেখে প্রশ্নটি করেন তাহলে বলবো, পৃথিবীতে এত সুন্দর বৈচিত্র্যময় খাবার থাকতে টুথপেস্ট কেন!!
তথ্যসূত্র: My Child Ate Toothpaste


বিংশ শতকের গোড়ার দিকের কথা। জাপানের বিখ্যাত রসায়নবিদ Kikunae Ikeda একটি নতুন খাবারের সন্ধান পেলেন। এই নতুন রেসিপিটির স্বাদ আস্বাদন করে তিনি অভিভূত হয়ে পড়েন। অসাধারণ তার স্বাদ। আমাদের চেনা জানা স্বাদের থেকে সম্পূর্ণ আলাদা এক অনুভূতি। না মিষ্টি, না টক, না তেতো, আবার ঠিক নোনতাও নয়। নাহ্, এ স্বাদকে তিনি কিছুতেই পরিচিত ছকে ফেলতে পারছেন না। অথচ মাংস জাতীয় কোনো সুস্বাদু উপকরণের উপস্থিতিও নেই খাবারটিতে। বরং এর প্রধান উপকরণ ছিল kelp (জাপানি ভাষায় kombu) যা এক ধরনের সামুদ্রিক শৈবাল।
Kikunae Ikeda
স্বাদ বদলের ইতিহাস
বিজ্ঞানীর অনুসন্ধিৎসু মন তখনই এই অজানা স্বাদের রহস্য ভেদ করতে তৎপর হয়ে ওঠে। শৈবালের রাসায়নিক গঠন পর্যালোচনা করে, ম্যানিটল, সোডিয়াম ক্লোরাইড এবং পটাশিয়াম ক্লোরাইড ছাড়াও একধরনের ক্রিস্টাল জাতীয় রাসায়নিক পদার্থের উপস্থিতি তিনি লক্ষ্য করেন। এই ক্রিস্টালটির রাসায়নিক গঠনের সাথে গ্লুটামিক এসিডের (মানব দেহে উপস্থিত একপ্রকার এমাইনো এসিড) যথেষ্ট সাদৃশ্য আছে। জলে দ্রবীভূত করলে অথবা খাবারের সাথে এই গ্লুটামিক এসিড মিশিয়ে দিলেই যে সেই অদ্ভুত স্বাদটির সৃষ্টি হয় তা বুঝতে পেরে Ikeda এই পঞ্চম স্বাদ অনুভূতির নামকরণ করেন উমামি (Umami), যার অর্থ deliciousness বা সুস্বাদু।
নতুন আভিধানিক শব্দ হিসাবে আত্মপ্রকাশ করার বহু আগে থেকেই কিন্ত জাপানের আজিনোমটো কোম্পানি এই মনোসোডিয়াম গ্লুটামেটের (MSG) ব্যবহার করে আসছে। এমনকি দ্বিতীয় বিশ্বযুদ্ধ পরবর্তী সময়ে আমেরিকায়ও বিপুল জনপ্রিয়তা লাভ করে MSG। বলাই বাহুল্য, বিভিন্ন খাদ্য প্রস্তুতকারক সংস্থাগুলি সেই সময় থেকেই MSG ব্যবহার করে মার্কেটে টিকে থাকার এক প্রতিযোগিতায় নেমে পড়ে। খাদ্য শিল্পে এক নিঃশব্দ বিপ্লবের সূচনা হয়।
১৯২৯ সালে আজিনোমোটো সংস্থা দ্বারা প্রকাশিত প্যামফ্লেট
রান্নাঘর থেকে বৈজ্ঞানিক গবেষণাগার
কিন্তু আচমকাই এই MSG এর জনপ্রিয়তা খর্ব হতে শুরু করে এক বিতর্কিত পত্রিকাকে কেন্দ্র করে। ১৯৬০ সালে New England Journal of Medicine জার্নালে "Chinese Restaurant Syndrome" নামে একটি গবেষণা পত্র প্রকাশিত হয়। এক চিকিৎসক চাইনিজ খাবার খেয়ে তার ভয়ঙ্কর এলার্জি হওয়ার জন্য MSG কে দায়ী করেন। এছাড়া প্রায় একই সময় science জার্নালে প্রকাশিত আরও একটি গবেষণা দেখায় যে ইঁদুরের দেহে MSG প্রবেশ করালে তা স্নায়বিক সমস্যার সুত্রপাত ঘটায়। একের পর এক বৈজ্ঞানিক গবেষণার ফলে MSG তার বিপুল জনপ্রিয়তা হারিয়ে ফেলে নিমেষে।
"We’ve got the receptors; umami is real"
এর পরের গল্পটা খুব একটা সহজ ছিল না। প্রায় কয়েক দশক লেগে যায় MSG কে তার পুরোনো জনপ্রিয়তা ফিরে পেতে। যুক্তি-প্রতিযুক্তি, একের পর এক বিপরীতধর্মী বৈজ্ঞানিক গবেষণার পর অবশেষে MSG তার অপবাদ ঘোচাতে সক্ষম হয়। ২০০০ সালে ইউনিভার্সিটি অফ মিয়ামীর এক গবেষক ইঁদুরের জিহ্বাতে 'উমামি' বা MSG এর অন্যন্য এক টেস্ট রিসেপ্টরের সন্ধান দিয়েছিলেন। এই রিসেপ্টর গ্লুটামেটের উপস্থিতিতে ব্রেইনে ইলেক্ট্রিক সিগনাল প্রেরণ করে। আর তারপর আসে সেই অভিভূত হওয়ার মাহেন্দ্র ক্ষণ, সেই 'আহা, কি স্বাদ' এর মুহুর্ত।
এই গবেষণাই ছিল 'উমামি' শব্দের প্রথম বৈজ্ঞানিক শীলমোহর। এর পর বিস্তর গবেষণা, পড়াশোনা, বিভিন্ন উমামি রেসিপির ওপর প্রতিযোগিতা (নিউইয়র্ক টাইমসে প্রকাশিত) এবং পাবমেডের ডেটাবেসে উমামি শব্দের সার্চ হিট প্রায় ১০ গুন বৃদ্ধির মতো ঐতিহাসিক ঘটনা ঘটে যায় মাত্র দু দশকের মধ্যেই। দীর্ঘ পথ পেরিয়ে সাংস্কৃতিক এবং বৈজ্ঞানিক জনপ্রিয়তার তুঙ্গে উঠে উমামি আজ টক, ঝাল, মিষ্টির মতোই আমাদের দৈনন্দিন জীবনে রসনা তৃপ্তির অন্যতম এক উপকরণ হয়ে উঠেছে।
তথ্য ও চিত্রসূত্র:
umami taste - Bing images
ajinomoto - Bing images
The Origin Of The Word 'Umami'


বিখ্যাত লেখক এবং প্রকাশক শ্রী সবিতেন্দ্রনাথ রায় তাঁর ১৩ বছর বয়স থেকে, কলেজস্ট্রিটের 'মিত্র এন্ড ঘোষ' প্রকাশনালয়ের সাথে যুক্ত ছিলেন। বাংলা বইয়ের সমস্ত সম্পাদক থেকে শুরু করে লেখক, ক্রেতা-বিক্রেতা সকলের কাছে অবশ্য তিনি 'ভানুদা' নামেই বেশি পরিচিত। এই প্রকাশনালয়ে কাজ করার সুবাদে তিনি বিশিষ্ট লেখক, লেখিকা, কবি, সাহিত্যিকের সংস্পর্শে এসেছেন বহুবার, যাঁদের মধ্যে অন্যতম ছিলেন আশাপূর্ণা দেবী। বলাই বাহুল্য, 'সত্যবতী ট্রিলজি'র প্রকাশনার দায়িত্বেও ছিলেন সবিতেন্দ্রনাথ রায়। [1]
বর্তমান পত্রিকায় আশাপূর্ণা দেবীর জন্মদিন উপলক্ষ্যে কলম ধরেছিলেন এই স্বনামধন্য প্রকাশক। তাঁর লেখনীতে বার বার উঠে এসেছে আশাপূর্ণা দেবীর জীবনের নানান অজানা কাহিনী। তাঁর প্রতি ঋণ স্বীকার করে, 'প্রথম প্রতিশ্রুতি' গ্রন্থের নামকরণের নেপথ্যে থাকা গল্পটাও তাই তাঁর কথাতেই আপনাদের কাছে উপস্থাপিত করার চেষ্টা করলাম[2]।
কবে প্রথম যাই আশাপূর্ণা দেবীর কাছে, কবে প্রথম পরিচয়, তারিখটা হারিয়ে গেছে। তবে সালটা হল ১৯৪৯। এটা মনে আছে, ‘‌বলয়গ্রাস’‌ উপন্যাস ছাপা হচ্ছে। সরাসরি পাণ্ডুলিপি থেকে। প্রকাশনার কাজে আমি তখন শিক্ষানবিশ। আমাদের প্রবীণ কর্মাধ্যক্ষের সঙ্গে যাওয়া ৭৭ বেলতলা রোডের বাড়িতে। সামনে তেকোনা পার্ক। বাড়ির কোণের দিকে রাস্তার ওপর, বাইরের ঘরে টাইপরাইটিং স্কুল, সেখানে গিয়ে বলতে, প্রবীণ শিক্ষকমশাই বললেন, আপনারা পাশের ঘরের দরজার সামনে যান, আমি খুলতে বলছি। পরে জেনেছি, ইনিই কালিদাস গুপ্ত মশাই।
কালিদাস গুপ্তই ছিলেন আশাপূর্ণা দেবীর স্বামী, যাঁর নিরন্তর অনুপ্রেরণায় শত প্রতিকূলতার মাঝেও আশাপূর্ণা দেবী তাঁর অসাধারণ সৃষ্টির মাধ্যমে বাংলা সাহিত্যকে সমৃদ্ধ করে এসেছে বহু যুগ ধরে।
একদিন আমায় ফোন করলেন রাত ৯টা নাগাদ। ভানু, একটা বড় ভুল হয়ে গেছে। কাল আমি আর তোমার মেসোমশাই যাচ্ছি কৃষ্ণনগর, আমার শ্বশুরবাড়ি, ঘরে কোনও বই নেই, তুমি যদি এক কপি ‘‌বলয়গ্রাস’‌ ও এক কপি ‘‌নির্জন পৃথিবী’‌ শিয়ালদা স্টেশনে পৌঁছে দাও, শ্বশুরবাড়িতে আমার মুখরক্ষা হয়। আমরা কৃষ্ণনগর সিটি লোকালে জানলার ধারেই বসব। তুমি সহজেই দেখতে পাবে।
বই দুটো নিয়ে ঠিক সময়ে পৌঁছতে দুজনেই খুব খুশি। আমি মাসিমাকে বললাম, কথাসাহিত্যে একটা ধারাবাহিক ধরবেন বলেছিলেন, আমাদের এই মাসিক সাহিত্যপত্রে, সেটা কবে ধরবেন মাসিমা?‌
আশাপূর্ণা বললেন, ঠিক আছে সামনের মাস থেকে, না না তার পরের মাস থেকে, একটা মাস সময় হাতে থাকা ভাল। আমি বললাম, নাম তো একটা দিতে হবে, আগে থেকে বিজ্ঞাপনের জন্য।
মাসিমা বললেন, প্রতিশ্রুতিই দাও, তাই তো দিচ্ছি। না, তার চেয়ে এক কাজ করো— ‘‌প্রথম প্রতিশ্রুতি’‌ দাও নাম। প্রথমই দিচ্ছি এই প্রতিশ্রুতি।
এইভাবে হল বইয়ের নাম‌করণ এবং পর পর এল— প্রথম প্রতিশ্রুতি, সুবর্ণতলা ও বকুল–‌কথা। বাংলা সাহিত্যের মাইলফলক প্রোথিত হয়ে গেল।
যে কোনো সাহিত্যের পিছনে নামকরণের অবদান খুবই গুরুত্বপূর্ণ। সত্যি কথা বলতে কী, প্রথম প্রতিশ্রুতির নামকরণের সার্থকতা না জেনেই আমার এই উপন্যাস পড়তে বসা। কোরাতে এই প্রশ্নটি দেখার পর দ্বিতীয়বার আবার এই উপন্যাস খুলে বসলাম, মনে মনে ভেবেছিলাম হয়তো আমি ভুলে গেছি, হয়তো বা অন্তর্নিহিত কোনো অর্থ প্রথমবার বুঝতে পারিনি। কিন্তু পড়ার পরেও মনের কৌতূহল যখন মিটলো না, তখন ইন্টারনেটে এই প্রশ্নের উত্তর খুঁজতে বসা। সেখান থেকেই সন্ধান মেলে এই অভূতপূর্ব গল্পটির। তাই @শ্রেয়সী তোমাকে অনেক ধন্যবাদ, তুমি প্রশ্নটি না করলে এই অসাধারণ গল্পটি আমার অজানাই থেকে যেত।
ফুটনোটগুলি
[1] অনেকে মনে করতেন মেয়েদের নাম দিয়ে লিখলে সম্পাদকরা তাড়াতাড়ি ছাপবেন : সবিতেন্দ্রনাথ রায়
[2] ট্রেনের জানলার পাশে বসে নাম দিলেন ‘‌প্রথম প্রতিশ্রুতি’‌


হতেই পারে। আমি নিজেই তার উদাহরণ।
ছোটবেলায় আমি অন্তর্মুখী স্বভাবের তো ছিলামই না, বরং অনেক সময় অতিরিক্ত কথা বলে পাশের মানুষকে অতিষ্ঠ করে তুলতাম।
আপনাদের একটা মজার ঘটনা বলি তাহলে। পাড়ায় কোনো এক অনুষ্ঠানে দাদা কবিতা বলবে। মা তাই সারাদিন দাদাকে দিয়ে কবিতা মুখস্ত করানোর চেষ্টা করে চলেছেন -
ক্ষান্তবুড়ির দিদিশাশুড়ির
পাঁচ বোন থাকে কাল্‌নায়,
শাড়িগুলো তারা উনুনে বিছায়,
হাঁড়িগুলো রাখে আল্‌নায়।
বেশ কিছুদিন ধরে আমি লক্ষ্য করলাম ব্যাপারটা। নাহ আমাকে কবিতা শেখানোর কোনো আগ্রহ কারও মধ্যে দেখা যাচ্ছে না। কিন্তু আমিও তো দমে যাওয়ার মানুষ নই। তাই অনুষ্ঠানের দিন সেজে গুঁজে সটান স্টেজে উঠে পড়লাম। শুনে শুনে যেটুকু শিখেছিলাম সেই দুই লাইন বললাম 'ক্ষান্ত বুড়ির দিদিশাশুড়ির…."। কিন্তু দ্বিতীয় লাইনে এসে আর তো মনে পড়ে না। কী সমস্যা। ২-৩ সেকেন্ডের নীরবতা। দর্শক আসনে বসে সবাই আমার দিকে তাকিয়ে। বিচারক মহাশয়ের এক জোড়া কৌতূহলী চোখও আমার ওপর নিবন্ধ। কী করি এখন, ছোট মানুষ বলে কি আমার কোনো প্রেস্টিজ নেই নাকি। তাই মান-সম্মান বাঁচিয়ে রাখার আপ্রাণ চেষ্টায় একটা স্বরচিত কবিতাই শুরু করলাম। যা থাকে কপালে আর কী। বিশ্বাস করুন সেই কবিতার এক বর্ণও আমার মনে নেই। শুধু মনে আছে দর্শক আসনে বসে থাকা মানুষগুলোর মুখের বিস্ময় অভিব্যক্তি, বিচারকের সহাস্য মুখ আর আমাকে স্টেজ থেকে নামানোর জন্য বাবার ব্যর্থ প্রচেষ্টা। যাই হোক, অনুষ্ঠানের পরে একটা সান্ত্বনা পুরস্কার কিন্তু আমার কপালে জুটেছিল।
তা এ হেন আমি, স্টেজে উঠে সহসা কবিতা বলতে থাকা আমি, সারাদিন খেলাধুলো করে আছাড় খেয়ে হাত পা কেটে ঘরে ফেরা আমি অথবা স্কুলে গিয়ে নিমেষে হাজার হাজার বন্ধু পাতিয়ে ফেলা আমি বড় হওয়ার সাথে সাথে কীভাবে যেন পাল্টে গেলাম। ছোটবেলায় ল্যান্ড ফোন বাজার সঙ্গে সঙ্গে সবার আগে গিয়ে আমাকেই ধরতে হবে। আর এখন অধিকাংশ ফোন ধরতেই ইচ্ছে করে না, কথা বলার ভয়ে কাস্টমার কেয়ারেও ফোন করি না আর অচেনা নাম্বার হলে তো কথাই নেই। ছোটবেলায় স্টেজে উঠে ১০০ মানুষের সামনে নির্দ্বিধায় কবিতা বলতে পারতাম, গান গাইতে পারতাম আর আজ কোনো সামাজিক অনুষ্ঠানে যেতেই ভয় লাগে। কত মানুষ, আবার হাসতে হবে, এত কথা বলতে হবে ভাবলেই যেন গায়ে জ্বর আসে। দ্বাদশ শ্রেণী পর্যন্ত স্কুলের সমস্ত শিক্ষক-শিক্ষিকারা আমাকে এক নামে চিনতেন, কিন্তু কলেজে উঠে এতটাই অন্তর্মুখী হয়ে পড়লাম যে গুটিকয়েক বন্ধু ছাড়া বাকিরা আজ আমার মুখটাও মনে করতে পারবে কি না সন্দেহ। তবে অন্তর্মুখী মানে এই নয় যে আমি কারও সাথেই কথা বলি না বা সারাদিন মন খারাপের জগতে বাস করি। আসলে বড় হওয়ার সাথে সাথে আমি ১০০০ মানুষের মাঝখান থেকে ২/৩ জন কাছের মানুষের মধ্যে নিজের কমফোর্ট জোনটা আবিষ্কার করেছি। নিজের সাথে নিজের কথা বলার বিদ্যাটা রপ্ত করে বুঝেছি, এ বেশ মজার। নিজের অজস্র চিন্তা-ভাবনা, দু' তিনটে মন ভালো করা বই, এক কাপ স্ট্রং কফি, হালকা ভলিউমে চলতে থাকা ইন্সট্রুমেন্টাল অথবা ২/১ জন মানুষের সাথে মন খুলে সমস্ত কথা বলা কিন্তু অনর্গল অর্থহীন বাক্য ব্যয়ের থেকে বেশ ভালো।
এত কিছু লেখার অর্থ এই যে আপনি যেকোনো কারণেই হোক, জীবনের যে কোনো পর্যায় এসে অন্তর্মুখী বা বহির্মুখী হতেই পারেন। নিজের আত্মবিশ্বাস এবং আত্মসম্মান বিসর্জন না দিয়ে এবং অন্য মানুষের ক্ষতি না করে নিজের জীবন নিজের শর্তে বাঁচুন। তার জন্য কে কী বললো তাকে থোড়াই কেয়ার।


যে বা যারা বলেন বাঙালি নাকি আত্মসমালোচনা পছন্দ করে না, তাদের সকলকে কোরার এই প্রশ্নটি এবং তার ২১টি উত্তরের লিঙ্ক পাঠাবো ঠিক করেছি। নিজের সম্পর্কে ভালো কথা লিখতে বলা হলেও এতটা আহ্লাদিত হই না, বরং বেশ একটু লজ্জা লজ্জাই লাগে। তাই আজ নিন্দুকের মুখে ছাই ঢেলে এই প্রশ্নের ২২তম উত্তরটা লিখেই ফেললাম।
নিজের যে গুণটির (পড়ুন বেগুন) জন্য আমাকে সবথেকে বেশি বিড়ম্বনায় পড়তে হয় তা হলো, আমি 'না' বলা শেখাটা একদম রপ্ত করতে পারিনি। অর্থাৎ ইচ্ছা থাকুক বা নাই থাকুক হাসি মুখে অনুরোধে ঢেঁকি গেলার মতো অবস্থা আমার নিত্য-নৈমিত্তিক ঘটনা। মনের মধ্যে একটাই চিন্তা তখন "আহারে, আমি না বললে কত দুঃখই না পাবে।" ভাব খানা এমন, যেন আমার কথায় পৃথিবী সুদ্ধু সকল মানুষের শোকে মুহ্যমান হয়ে পড়ার এক গুরুদায়িত্ব রয়েছে।
আমি ভীষণ চিন্তাপ্রবণ মানুষ। বলা ভালো, দুশ্চিন্তা প্রবণ। তার সাথে যোগ হয়েছে দ্বিধা-দ্বন্দ্ব। এই দ্বন্দ্ব বা ডিলেমাকে আমি এমন এক শিল্পের পর্যায় নিয়ে গেছি যে কলেজ থেকে বাড়ি ফেরার সময় মেট্রো থেকে শ্যামবাজারে নামবো নাকি বেলগাছিয়া (আমার বাড়ি এই দুই স্টেশন থেকেই সমান দূরত্বে), সেটা নিয়ে চিন্তা করতে করতে দেখি মেট্রো অন্তিম স্টেশন দমদমে পৌঁছে গেছে।
গাছে কাঁঠাল, গোঁফে তেল-এই প্রবাদের জ্বলন্ত উদাহরণ আমি। শুধু তাই নয়, ভালো-খারাপ দুই অবস্থানের ক্ষেত্রেই সমান পারদর্শী। মানে, সামান্য জ্বর হলে যেমন নিউমোনিয়া, হাসপাতাল, ভেন্টিলেশন পর্যন্ত ভেবে নেওয়ার দক্ষতা আছে, তেমনই পোস্ট ডকের জন্য এপ্লিকেশন মেইল করার সাথে সাথে কোথায় থাকবো, কী খাবো, উইকেন্ডে কোথায় যাবো তার নিখুঁত পরিকল্পনার ব্লুপ্রিন্ট তৈরী করার এলেমও আছে।
দোষের মধ্যে আরও একটি আছে বটে। মনের ভিতরে যতই রাগ হোক না কেন, মুখ দেখে কিচ্ছুটি বোঝা যাবে না। মনে করুন বাসে আমার সিটের পাশে অধিকাংশ জায়গা নিয়ে কোনো কাকু বা কাকিমা বসে আছেন, আর আমি সিটের কোনায় ক্যালেন্ডারের মতো কোনরকমে ঝুলতে ঝুলতে নিজের মনেই কাকু/কাকিমার মুন্ডপাত করছি। অথবা কোনো পরিস্থিতিতে কারোর ওপরে রাগে সর্বাঙ্গ জ্বলে যাচ্ছে, তাও মুখ দিয়ে একটা বাক্যও বেরোবে না। বড়জোর কান দুটো পিকাচু বা অন্য কোনো কার্টুনের মতো লাল হয়ে যাবে। কী ঝামেলা বলুন দেখি। রাগ হলে মারপিট করে নাও ঝগড়া করে নাও, মিটে যাবে। তা না সুপ্ত আগ্নেয়গিরি হয়ে ঘুরে বেড়াও।
নাহ, আবেগতাড়িত হয়ে লিখতে গেলে এই লিস্টি ৪ থেকে ৪০ও হয়ে যেতে পারে। তাই স্পিকটি নট। আমি এইটুকুই মাত্র খারাপ, বাকিটা আমি মস্ত ভালো মানুষ।


বিশ্বের সেরার তালিকায় থাকা একুয়ারিয়ামগুলোর মধ্যে নিঃসন্দেহে জায়গা করে নেয় চায়নাতে অবস্থিত পৃথিবীর বৃহত্তম একুয়ারিয়ামটি I হেংকিনে (Hengqin) অবস্থিত এই একুয়ারিয়ামটির নাম Chimelong Ocean Kingdom Whale Shark Exhibit aquarium I এই একুয়ারিয়ামটিতে বসবাসকারী ৮০০এরও বেশি প্রজাতির মধ্যে অন্যতম হলো ওয়েল সার্ক (Whale Shark), এছাড়াও অন্যান্য প্রজাতির হাঙ্গর, কোরাল, manta rays এবং অসংখ্য জলজ প্রাণীর উপস্থিতি লক্ষ্য করা যায় I
এই সুবিশাল একুয়ারিয়ামটির প্রধান ট্যাংকটি ২২.৭ মিলিয়ন লিটার এবং সমগ্র একুয়ারিয়ামটি প্রায় ৪৮.৭৫ মিলিয়ন লিটার জল ধরার ক্ষমতা রাখে I বিশ্বের অন্যতম সেরা এই পর্যটন কেন্দ্রটির প্রধান আকর্ষণ হলো ৬৩ মিটার উচ্চতা বিশিষ্ট ওয়েল সার্কের একটি স্ট্যাচু[1] I
করোনা পরবর্তী সময়ে লকডাউন উঠে গেলে আপনি যদি এই একুয়ারিয়াম দেখার জন্য চিন ভ্রমণের আগ্রহ প্রকাশ করেন, তাহলে আপনার উদ্দেশে আরও একটি তথ্য জানিয়ে রাখি I এই একুয়ারিয়ামের প্রবেশ মূল্য জনপ্রতি ৪৬ ইউরো অর্থাৎ ভারতীয় মুদ্রায় মাত্র ৩৭৭৫ টাকাI
উত্তরটা এখানেই শেষ হয়ে যেতে পারতো, কিন্তু আপনি তো পৃথিবীর সেরা একুয়ারিয়ামের কথা জানতে চেয়েছেন I তাই আমার বাড়ির ছোট্ট একুয়ারিয়ামের কথা না জানলে কেমন করে চলে? ৮০০ প্রজাতির জায়গায় না হয় ৬০টা প্রজাতির মাছ রইলো, ৪৮ মিলিয়ন লিটার জলের জায়গায় না হয় মাত্র ৬২৫ লিটার জল বহন করার ক্ষমতা রাখে কিন্তু তাতে কী? আমার চোখে সেরা একুয়ারিয়ামের ছবিটাও তাই আপনাদের সাথে ভাগ করে নিলাম I
ফুটনোটগুলি
[1] 🥇 Largest and Best Aquariums in the World 2020 (Top 10 Aquariums)


প্রশ্নে যেহেতু দীর্ঘজীবী পাঁচটি প্রজাতির কথা জানতে চাওয়া হয়েছে, তাই আমি বিভিন্ন ট্যাকসোনমিক গ্রুপের দীর্ঘজীবী প্রাণীদের কথা উল্লেখ করলাম I এই প্রসঙ্গে উল্লেখযোগ্য যে, এই দীর্ঘজীবিতা তখনই সম্ভব যখন পার্শ্ববর্তী পরিবেশ অনুকূল এবং অন্যান্য কারণ, যেমন দুর্ঘটনা অথবা খাদক প্রাণী দ্বারা শিকারের সম্ভাবনা নেই I
পতঙ্গ: কুইন টার্মাইট (Queen Termite) - ৫০ বছর
আমরা যারা মনে করি যে পতঙ্গদের আয়ু কয়েকদিন, খুব বেশি হলে কয়েক সপ্তাহ, তাদের চিন্তা ভাবনায় জল ঢেলে দেওয়ার জন্য একটি কুইন টার্মাইট যথেষ্ট I জীবনচক্রের পূর্ণাঙ্গ অবস্থায় এরা প্রতিদিন প্রায় ২৫,০০০ ডিম পারে I
মাছ: কই মাছ-৫০-২০০ বছর
প্রকৃতিতে একটি মাছ সাধারণত কয়েক বছরের বেশি বাঁচে না I এমনকি, যথেষ্ট রক্ষনাবেক্ষনের পরও একটি গোল্ডফিস খুব বেশি হলে ১০ বছর পর্যন্ত বাঁচতে পারে I এই প্রেক্ষাপটে আমাদের খুব পরিচিত কই মাছ একটি অসাধারণ ব্যতিক্রম I উজ্জ্বল দেহবর্ণের কারণে যদিও এই মাছ সহজেই শিকারির সম্মুখে পরে, তবুও প্রকৃতির প্রতিকূলতার সাথে মানিয়ে নেওয়ার অসাধারণ ক্ষমতার জন্য কই মাছ ২০০ বছর পর্যন্ত বাঁচতে পারে (জাপানে 'Hanako' কই মাছটির বয়স ছিল ২০০ বছর) I অবশ্য, বিজ্ঞানীদের প্রচলিত ধারণা অনুযায়ী একটি কই মাছের আয়ু গড়ে ৫০ বছর I
লংগ ফিন ইল (Long Fin Eel) - ৬০ বছর
পরমায়ু প্রতিযোগিতার দৌড়ে নিউজিল্যান্ড এবং অস্ট্রেলিয়ার এই মাছটিও কিন্তু খুব একটা পিছিয়ে নেই I গড়ে প্রায় ৬০ বছর পর্যন্ত বেঁচে থাকতে পারে I সবথেকে বয়স্ক লংগ ফিন ইলের বয়স ১০৬ বছর I
পাখি: ম্যাকাও - ৬০-১০০ বছর
এই পাখিটির গড় আয়ু প্রায় ৬০ থেকে ১০০ বছর I কিন্তু তা সত্ত্বেও বর্তমানে ম্যাকাও পাখি বিলুপ্ত প্রায় একটি প্রাণীতে পরিণত হয়েছে I
উভচর: কেভ স্যালামাণ্ডার (The Cave Salamander) - ১০০ বছর
৬ ইঞ্চি লম্বা এবং দৃষ্টিশক্তিহীন এই প্রাণীটির (Proteus anguinus) দীর্ঘায়ুর রহস্য লুকিয়ে আছে তাদের বিপাক ক্রিয়াতে (metabolism)I প্রতি ১২ বছর অন্তর এরা ডিম পারে এবং সেই ডিম থেকে একটি পূর্ণাঙ্গ স্যালামাণ্ডার সৃষ্টি হতে সময় লাগে প্রায় ১৫ বছর I
প্রাইমেট: মানুষ - ৭০-১০০ বছর
এই ইঁদুর দৌড়ের প্রতিযোগিতায় আমাদের অবস্থান দেখে আপনার আত্মতৃপ্তি ঘটতেই পারে I তাহলে আপনার জন্য আরও একটি সুখবর আছে I নিচের ছবিটি ফ্ৰান্সের নাগরিক, Jeanne Louise Calment (২১ ফেব্রুয়ারী ১৮৭৫ – ৮ অগাস্ট ১৯৯৭) এর I পৃথিবীর ইতিহাসে নজির সৃষ্টি করা দীর্ঘজীবী এই ব্যক্তির মৃত্যুকালে বয়স হয়েছিল ১২২ বছর ১৬৪ দিন I
স্তনপ্যায়ী: বোহেড তিমি (Bowhead Whale) - ২০০ বছর
আর্কটিক এবং সাব আর্কটিক অঞ্চলে থাকা এই স্তন্যপায়ী প্রানিটির (Balaena mysticetus) মধ্যে ডিএনএ মিউটেশন প্রতিরোধকারী এবং ডিএনএ মেরামতে সাহায্যকারী একাধিক জিনের উপস্থিতি রয়েছে, যার ফলে এদের গড় আয়ু প্রায় দুশো বছরের কাছাকাছি I
স্তন্যপায়ী প্রাণীদের মধ্যে আফ্রিকান হাতিও খুব একটা পিছিয়ে নেই কিন্তু I এদের গড় আয়ু প্রায় ৭০ বছরের কাছাকাছি I
সরীসৃপ: জায়ান্ট কচ্ছপ (The Giant Tortoise) - ৩০০ বছর
গ্যালাপ্যাগোস দ্বীপপুঞ্জের ৫০০-১০০০ পাউন্ড ওজনের এই কচ্ছপ গুলির গড় আয়ু কমপক্ষে ৩০০ বছরের কাছাকাছি I
হাঙ্গর: গ্রীনল্যাণ্ড সার্ক - ৪০০ বছর
উত্তর মেরুর বাসিন্দা গ্রীনল্যাণ্ড সার্কের দীর্ঘায়ুর কারণ তাদের ধীর বিপাক প্রক্রিয়া এবং পেশিতে উপস্থিত একপ্রকার মিথাইলেটেড কম্পাউন্ড I
আণুবীক্ষণিক জীব: এনডোলিথ (Endoliths) - ১০,০০০ বছর
এন্ডোলিথ শব্দটি ব্যাকটেরিয়া, ছত্রাক, অ্যামিবা বা শৈবালকে বোঝায় যা ভূগর্ভস্থ পাথরের গভীরে বাস করে । গবেষণায় দেখা গেছে, এই আণুবীক্ষণিক জীবগুলি প্রতি একশ বছর অন্তর মাত্র একবার কোষ বিভাজন করে । যার ফলে সক্রিয় না থাকলেও এরা টানা ১০,০০০ বছর পর্যন্ত বেঁচে থাকতে পারে I
অমেরুদন্ডী: জেলিফিশ (তাত্ত্বিক ভাবে অমর প্রাণী)
পরমায়ু লাভের দৌড়ে কে কতটা এগিয়ে তার তালিকা প্রকাশ করতে গেলে, জেলি ফিসের (Turritopsis dohrnii) নাম ছাড়া তা সম্পূর্ণ হবে না I জেলিফিশ তার জীবনে প্রজননে সক্ষম (sexual maturity) হওয়ার পরে এবং বংশ বিস্তারের সাথে সাথে পুনরায় জুভেনাইল স্তরে পৌঁছে যায় যা তাদের অমরত্বের প্রধান কারণ I কিন্তু বায়োলোজিক্যালি "অমর" হওয়ার অর্থ এই নয় যে অন্যান্য প্রাণী তাদের আক্রমণ করে না I খাদ্য-খাদকের সুশৃঙ্খল ভারসাম্যই এদের অমরত্বের পথে প্রধান অন্তরায় I
তথ্যসূত্র:
Top 10 Longest Living Animals | OneKindPlanet Animal Education
The Queen Termite, the Cave Salamander, and Other Long-Lived Animals
immortal jellyfish - Bing images
Top 10 Longest Living People in the World


১৯৩৭ সালে প্রতিষ্ঠিত প্রথম ম্যাক ডোনাল্ডস I
দ্বিতীয় বিশ্বযুদ্ধের সময়ে তোলা এই ছবিটি অস্ট্রেলিয়ার এক ছোট্ট শিশুর I নতুন এক জোড়া জুতো উপহার পেয়ে তার যে নিষ্পাপ অনাবিল আনন্দ, তাই ফ্রেম বন্দি করা হয়েছে I
১৯৬৭ সালে বস্টনে অনুষ্ঠিত ম্যারাথন I Kathrine Switzer প্রথম মহিলা প্রতিযোগী হিসাবে ম্যারাথন শেষ করেন I কিন্তু প্রতিযোগিতার আয়োজকরা তাঁকে এই প্রতিযোগিতায় অংশগ্রহণ করতে বাধা দেন I
১৯৬৭ সালে সুইডেনে রাস্তার বামদিক দিয়ে গাড়ি চালানোর নিয়ম পরিবর্তিত হয়ে ডানদিক দিয়ে ড্রাইভ করা বাধ্যতামূলক হয় I এই নিয়ম প্রবর্তনের পরবর্তী সকালের চিত্র I
১৯২৫ সাল, এডলফ হিটলার তাঁর বক্তৃতার মহড়া দিচ্ছেন I
আত্মহত্যা করতে উদ্যত এক ব্যক্তিকে জীবনের পথে ফেরানোর আপ্রাণ চেষ্টা করে চলেছেন মোহাম্মদ আলী (১৯৮১ সাল)I
জুডো খেলার পর ওসামা বিন লাদেন (ডান দিক থেকে প্রথম) I
আমেরিকায় নির্মিত পৃথিবীর প্রথম কম্পিউটার (Electronic Numerical Integrator and Computer)।
১৯৯১ সালে স্টিভ জোবস আর বিল গেটসের মধ্যে কম্পিউটারের ভবিষ্যৎ নিয়ে কথোপকথন চলছে I
১৯৩৬ সালে নাৎসি বাহিনীকে স্যালুট জানাতে অস্বীকার করার চূড়ান্ত দুঃসাহস রাখেন যে ব্যক্তি I
১৯৯০ সালের আর্মেনিয়ায় বসবাসকারী ১০৬ বছরের বৃদ্ধা হোম গার্ড I
১৯৩৭ সালে প্রথম যখন এপার্টমেন্ট কেন্দ্রিক জীবন যাপন শুরু হয়, তখন শিশুদের জন্য এই ধরণের খাঁচা নির্মাণ করা হতো I এর ফলে পর্যাপ্ত সূর্যালোক এবং টাটকা বাতাসের অভাব ঘটতো না I
১৯৪০ সালে লন্ডনে বোমা বিস্ফোরণে বাড়ি-ঘর সর্বস্ব খুইয়ে ফুটপাতে পুতুল হাতে বসে আছে এক ছোট্ট শিশু I
১৯৪৪ সালে জার্মান ফায়ারিং স্কোয়াডের সামনে সহাস্যে দাঁড়িয়ে Georges Blind, ফ্রেঞ্চ রেজিস্ট্যান্সের সদস্য I
১৬ই এপ্রিল, ১৯১২ সালে টাইটানিক ডুবে যাওয়ার খবর প্রথম প্রকাশিত হয় এক সান্ধ্য পত্রিকায় I সেই সংবাদপত্র বিক্রি করছে Ned Parfett I
১৮৯৬ সালে অনুষ্ঠিত প্রথম অলিম্পিকের ম্যারাথন I
১৯৩২ সালে, আইফেল টাওয়ার রং করার সময়ের একটি দুর্লভ ছবি I
চিত্রসূত্র:
50 Rare Photos From History That Will Leave You Spellbound
(50 Rare Photos From History That Will Leave You Spellbound
)
40 Rare Historical Photographs You Must See


রাতের অন্ধকারে জোনাকির আলো দেখেননি, এমন মানুষ মনে হয় খুঁজে পাওয়া যাবে না। তাই, বায়োলুমিনিসেন্সের সাথে আমরা সকলেই কিন্তু অল্প-বিস্তর পরিচিত।
আলোর রূপকথা
এই আলোর জগতে প্রবেশ করার আগে চলুন একবার দেখে নিই কীভাবে বায়োলুমিনিসেন্সের উৎপত্তি হয়। কিছু কিছু প্রাণীর দেহে লুসিফেরিন (luciferin) নামক একটি রাসায়নিক পদার্থ থাকে যা অক্সিজেনের সাথে বিক্রিয়া ঘটিয়ে এই আলোক শক্তির সৃষ্টি করে। এর সাথে আবার অনেক ক্ষেত্রে লুসিফারেস (luciferase) অনুঘটকের উপস্থিতিতে এই রাসায়নিক বিক্রিয়াটি ত্বরান্বিত হয়। কিছু কিছু প্রাণী লুসিফেরিনের সাথে অক্সিজেন একত্রে সংযুক্ত করে একটি প্যাকেজ তৈরি করে যাকে বলা হয় ফটোপ্রোটিন বা বায়োলুমিনিসেন্স বোমা। নির্দিষ্ট সময়ে তারা এই বোমার বিস্ফোরণ ঘটিয়ে ক্যালসিয়ামের তারতম্য সৃষ্টি করে যা নানান বর্ণের আলোর বিচ্ছুরণের প্রধান কারণ।
আজ নীল রঙে মিশে গেছে লাল
শুধুমাত্র জোনাকি নয়, সমুদ্রের নীচে থাকা অসংখ্য প্রাণী এই বায়োলুমিনিসেন্স সৃষ্টি করে। কারা ঠিক কী কী কারণে এই অভূতপূর্ব আলোর উৎপত্তি ঘটায় সে কথায় পরে আসছি। তার আগে চলুন জেনে নেওয়া যাক, সমুদ্রের গভীরে সৃষ্ট আলো আমাদের চোখে এসে পৌঁছায় কী ভাবে অথবা বেশিরভাগ ক্ষেত্রে সেই আলো সবুজ বা নীল বর্ণের হওয়ার কারণই বা কী। বিভিন্ন বর্ণের আলোর তরঙ্গদৈর্ঘ্য পৃথক হয় যা বাতাসের মধ্যে দিয়ে অগ্রসর হয়ে আমাদের চোখে এসে পৌঁছায়। চোখ থেকে বার্তা মস্তিষ্কে প্রেরিত হলে ভিসিবল স্পেক্ট্রামের মধ্যে থাকা নির্দিষ্ট তরঙ্গ দৈর্ঘ্যের আলো দৃশ্যমান বর্ণে রূপান্তরিত হয়। কিন্তু জলের মধ্যে আলোর গতিবেগ বাতাসের তুলনায় অনেকটাই কম। তাই বড় তরঙ্গদৈর্ঘ্যের আলোর তুলনায় ছোট তরঙ্গদৈর্ঘ্যের আলো সহজে অগ্রসর হতে পারে। সবুজ এবং নীল আলোর তরঙ্গ দৈর্ঘ্য ছোট হওয়ার জন্য বেশিরভাগ ক্ষেত্রেই বায়োলুমিনিসেন্সের ফলে সৃষ্ট আলো নীল বা সবুজ বর্ণের হয়। ক্যালিফোর্নিয়া বীচে সৃষ্ট নীল আলোর গল্পটাও এর ব্যতিক্রম নয়।
এক যে ছিল ড্রাগন ফিস
ড্রাগন ফিসের কাহিনীটা কিন্তু একটু অন্যরকম, চমকপ্রদও বটে। সূর্যের থেকে যে আলো সমুদ্রের নীচে পৌঁছায় তার মধ্যে লাল বর্ণের আলোর তরঙ্গ দৈর্ঘ্য সবথেকে বেশি হওয়ায় তা সমুদ্রের গভীরে পৌঁছাতে পারে না। আর ঠিক এই কারণেই সমুদ্রের নীচে থাকা বেশির ভাগ প্রাণী লাল বর্ণ বিশিষ্ট। এই ঘটনাটিকে একটি সার্ভাইভাল স্ট্রাটেজি বলতে পারেন। এর ফলে, লাল বর্ণের প্রাণীগুলো অন্যান্য প্রাণীর কাছে দৃশ্যমান হয় না। কিন্তু ড্রাগনফিস বিবর্তনের পথে এমন একটি অদ্ভুত ক্ষমতা অর্জন করেছে যাতে তারা বায়োলুমিনিসেন্সের ফলে লাল বর্ণের আলো সৃষ্টি করে অন্যান্য প্রাণীকে সহজেই খুঁজে নিতে পারে।
বিপদ সংকেত
বলাই বাহুল্য, বায়োলুমিনিসেন্সের একাধিক কারণ রয়েছে। শিকার করা, প্রজননের উদ্দেশ্যে অন্য প্রাণীকে খুঁজে নেওয়া অথবা অন্যান্য প্রাণীদের থেকে নিজেদের রক্ষা করার উদ্দেশ্যে সমুদ্রের নীচে থাকা অসংখ্য প্রাণী যেমন জেলি ফিস, বিভিন্ন প্রজাতির হাঙ্গর এবং মাছ, ব্যাক্টেরিয়া, শৈবাল, সি স্টার এবং আরও অজস্র প্রাণী বায়োলুমিনিসেন্স সৃষ্টি করে। তবে আমরা সাধারণত যে বায়োলুমিনিসেন্সের ঘটনা প্রত্যক্ষ করে থাকি, তা সমুদ্রের নীচে থাকা প্রাণীরা বিপদ সংকেত হিসাবে পাঠিয়ে থাকে। বড় ঢেউ, জাহাজ বা নৌকা অথবা অন্য কোনো কারণে ভয় পেয়ে সচেতন হয়ে উঠলে তারা বিপদ সংকেত হিসাবে বায়োলুমিনিসেন্স সৃষ্টি করে।
@কমলেন্দু সূত্রধর (Kamalendu Sutradhar) এর বায়োলুমিনিসেন্স সম্পর্কিত অসাধারণ উত্তরের পর আর বেশি কিছু লেখার দুঃসাহস দেখালাম না।
তথ্যসূত্র: Bioluminescence
https://www.nationalgeographic.com/animals/reference/bioluminescence-animals-ocean-glowing/


খুব সুন্দর একটি প্রশ্নের জন্য ধন্যবাদ প্রশ্নকর্তাকে। আমার ৫ বছরের গবেষণার অভিজ্ঞতার নিরিখে আপনার প্রশ্নের উত্তরটি দেওয়ার চেষ্টা করছি।
প্রশ্ন করতে শিখতে হবে। একজন ভালো রিসার্চার হওয়ার প্রথম এবং প্রধান শর্ত হলো, কৌতূহল মনস্কতা এবং প্রশ্ন করতে শেখা। যত ছোটই হোক না কেন প্রশ্ন করুন নিজেকে, সেই প্রশ্নের উত্তর খুঁজতে চেষ্টা করুন, উত্তর খুঁজতে খুঁজতে আপনার মনে নিঃসন্দেহে আরও কিছু প্রশ্ন উঁকি-ঝুঁকি দেবে। এইভাবেই একদিন দেখবেন আপনার কিছু প্রশ্নের উত্তর সেভাবে হয়তো খুঁজে পাচ্ছেন না আর সেখান থেকেই গবেষণার পথে আপনার যাত্রা শুরু।
পড়ার কোনো বিকল্প হয় না। আপনার পছন্দের যে বিষয় গবেষণা করতে চান সেই বিষয়ে যত গবেষণা পত্র আছে পড়ুন। এই প্রসঙ্গে একটা কথা বলি, ইমপ্যাক্ট ফ্যাক্টর দেখে কোনো গবেষণা পত্র পড়বেন না। ছোট বড় সমস্ত জার্নালে প্রকাশিত পেপার পড়ে দেখবেন। সমস্ত গবেষণার গুরুত্ব রয়েছে। তাই কোন গবেষণা আপনার রিসার্চে নতুন দিগন্ত খুলে দেবে তা কেউ জানে না। "যেখানেই দেখিবে ছাই, উড়াইয়া দেখো ভাই, পাইলেও পাইতে পারো অমূল্য রতন"।
হাল ছেড়ো না বন্ধু, বরং কন্ঠ ছাড়ো জোরে। গবেষণা শুরু করার আগে, ব্যর্থতার জন্য নিজের মনকে প্রস্তুত করে নিন। সফলতার থেকে আপনাকে অনেক বেশি ব্যর্থতার সম্মুখীন হতে হবে। দিনের পর দিন হয়তো আপনি আশানুরূপ ফল পাবেন না, হতে পারে আপনার রিসার্চ গাইডের সাথে মনোমালিন্য চূড়ান্ত পর্যায় পৌঁছে গেছে, পরিবার মানুষকে সময় দিতে পারছেন না অথবা গবেষণার পিছনে ছুটতে ছুটতে হয়তো বা আপনার কাছের বন্ধুর সাথে দূরত্ব বেড়ে গেছে অনেকখানি। কিন্তু, পৃথিবীর সমস্ত যুগান্তকারী আবিষ্কারের পিছনের ব্যর্থতার ইতিহাসটা কিন্তু কেউ মনে রাখেনি। আর যুগান্তকারী আবিষ্কারের কথা না হয় ছেড়েই দিন, নতুন কিছু জানার, নতুন কিছু শেখার আনন্দ , সর্বোপরি মৌলিক কিছু খুঁজে পাওয়ার আনন্দের কাছে এইটুকু মেনে নেওয়া যেতেই পারে, তাই না? সবসময় মনে রাখবেন ব্যর্থতা আর আপনার গবেষণার কাটাকুটি খেলায় জয় আপনার হবেই।
অন্য গবেষকের প্রতি শ্রদ্ধাশীল এবং বিনয়ী হওয়া অবশ্যই প্রয়োজন। গবেষনা কিন্তু একা একা হয় না। আপনার গবেষণার পিছনে বহু মানুষের অবদান থাকে। তাদের সকলের প্রতি কৃতজ্ঞ থাকুন। অন্যের চিন্তাভাবনার গুরুত্ব দিন। কোনো গঠনমূলক আলোচনা থেকে কিন্তু গবেষণা সম্পর্কিত অনেক জটিল সমস্যার সমাধান সম্ভব।
নিজের গবেষণার প্রতি সৎ থাকতে হবে। আমি-আপনি সকলেই সমাজের কাছে, দেশের কাছে দায়বদ্ধ। তাই আপনার সঠিক গবেষণাই সমাজকে সঠিক পথে এগিয়ে নিয়ে যেতে পারে অনেকখানি।
লেখনী শক্তি এবং চিন্তন ক্ষমতাকে উন্নত করতে হবে। গবেষণায় প্রাপ্ত ফলাফলকে বিভিন্ন ভাবে এনালাইসিস করার চেষ্টা করুন। এই প্রসঙ্গে একটাই কথা যথার্থ "ভাবো, ভাবা প্র্যাকটিস করো।"
যারা গবেষণার কাজে প্রাণী বা উদ্ভিদ মডেল ব্যবহার করেন তাদের যথেষ্ট সহানুভূতিসম্পন্ন হতে হবে। ওদেরও আমার আপনার মতো প্রাণ আছে, ব্যথার অনুভূতিও আছে। তাই অহেতুক এবং যথেচ্ছ ভাবে যাতে প্রাণী বা উদ্ভিদ হত্যা না করতে হয় তার জন্য অবশ্যই সচেতন হতে হবে। খেয়াল রাখবেন যাতে আপনার অসাবধানতা বা শখের গবেষণা কোনো প্রজাতির বিলুপ্তির কারণ না হয়ে দাঁড়ায়।
গবেষনা করতে আপনার আইনস্টাইন বা নিউটনের মতো জিনিয়াস হওয়ার হয়তো প্রয়োজন নেই, ক্লাসে ফার্স্ট হওয়ারও প্রয়োজন নেই। বরং একজন ভালো গবেষক হওয়ার জন্য প্রয়োজন কাজের প্রতি সততা, অধ্যাবসায়, পরিশ্রম এবং স্বপ্ন দেখার দুঃসাহস। অন্যের সাথে অহেতুক প্রতিযোগিতায় না নেমে গবেষণার মাধ্যমে নতুন কিছু খুঁজে পাওয়ার আনন্দে মেতে উঠুন। আত্মতৃপ্তির এই সুবর্ণ সুযোগ জীবনে দ্বিতীয় বার আর আসবে না।


আমি ধরে নিচ্ছি এমন কোনো খাবারের কথা বলছেন যা মোটামুটি ভাত, রুটি বা লুচির সাথে খাওয়া যেতে পারে। কি তাইতো? স্ন্যাকসের ক্ষেত্রে ম্যাগি, স্যান্ডউইচ, চিঁড়ে, মুড়ি অসংখ্য জিনিস আছে এবং তার রন্ধনপ্রণালী সম্বন্ধে সকলেই অবগত। তাই দুপুর বা রাতের খাবার হিসাবে খুব সহজে এবং কম সময়ে বানানো যায় এমন কিছু রন্ধনপ্রণালীর উল্লেখ করলাম।
সব্জি সমাহার
আপনি যদি খুব একটা সব্জি প্রিয় না হয়ে থাকেন তা হলেও বলবো এই রান্নাটা একবার চেষ্টা করে দেখতে পারেন।
আলু,পটল, কুমড়ো ছোট ছোট করে কেটে নিতে হবে। কড়াইয়ে অল্প তেল দিয়ে তার মধ্যে পাঁচফোড়ন, শুকনো লংকা, কাচালঙ্কা ফোড়ন দিয়ে তরকারি গুলো দিয়ে দিন। এবার মধ্যে আন্দাজ মত হলুদ, নুন এবং সামান্য চিনি দিয়ে নাড়াচাড়া করে ঢাকা দিয়ে দিতে হবে।তরকারি গুলো নরম ও ভাজাভাজা হলে অল্প জল দিয়ে ঢাকা দিয়ে ফুটিয়ে নিন। মাখামাখা হলে ধনেপাতা ছড়িয়ে নামাতে হবে। ও হ্যাঁ, পুরো রান্নাটা কিন্তু গ্যাস সিম করে করতে হবে।
ঝটপট ফুলকপি
ফুল কপি টুকরো টুকরো করে কেটে নুন জল দিয়ে ভাল করে ধুয়ে নিতে হবে। তারপর কপির মধ্যে একে একে হলুদ, নুন, কাঁচালঙ্কা, শুকনো লঙ্কার গুড়ো, জিরা গুড়ো, ধনেগুড়ো, আদাবাটা, গরমমসলা, টমেটো, পরিমাণমতো চিনি, ধনেপাতা ও কাঁচা তেল দিয়ে ভালো করে মেখে কুকারে বসিয়ে ১টা সিটি দিয়ে নামিয়ে নিলেই রেডি। এত অল্প সময়ের মধ্যে এত সুস্বাদু একটি পদ বানানো যেতে পারে তা আপনি না খেলে বিশ্বাস করবেন না। আপনি চাইলে এই পদটি ফুলকপির জায়গায় পনির দিয়েও বানাতে পারেন।
বাহারি রুই
রুই মাছ ভাল করে ধুয়ে হলুদ আর নুন মাখিয়ে ভেজে নিতে হবে। কড়াইয়ে তেল গরম করে গোটা গরমমসলা ফোড়ন দিয়ে রসুন আর পেয়াজ দিয়ে একটু ভেজে নিন। এবার টমেটো দিয়ে কষাতে হবে। এরমধ্যে লঙ্কাগুড়ো,ধনে গুড়ো দিয়ে কষিয়ে নিয়ে অল্প জল দিয়ে ফোটাতে হবে।মাছগুলো দিয়ে আরো একটু ফুটিয়ে ঘি, গরমমসলা দিয়ে নামিয়ে নিন।
রুই কোর্মা
রুই মাছ ভাল করে ধুয়ে হলুদ নুন দিয়ে হালকা ভেজে নিতে হবে। ভাজা মাছের মধ্যে সর্ষে, পোস্ত (দোকান থেকে রেডিমেড সর্ষে পোস্ত পাউডার কিনে নিতে পারেন), কাঁচালঙ্কা বাটা, হলুদ, আন্দাজ মতো নুন, তেল মাখিয়ে কুকারে দিয়ে দিন। একটা সিটি ওঠার মুখেই নামিয়ে নিয়ে ঠান্ডা হলে কুকার খুলুন।
এই প্রত্যেকটি পদ বানাতে আপনাকে মোটেই বিশাল মাপের রাঁধুনি হতে হবে না, অথচ খেতেও বেশ ভালো লাগবে I তাই মনের আনন্দে খান আর মাঝে মাঝে বন্ধু-বান্ধব বা পরিবারের অন্যান্য মানুষকে খাইয়েও তাক লাগিয়ে দিন I


এই চমৎকার প্রশ্নের উত্তর দেওয়ার আগে বরং একটা তথ্য জানিয়ে রাখি । আমেরিকা ও চিনের পর বিশ্বের তৃতীয় বৃহত্তম বিস্কুট প্রস্তুতকারী দেশ হল ভারত । এছাড়া বাংলাদেশেও প্রতিবছর প্রায় ১৫% অর্থনৈতিক বৃদ্ধির মূল কারণও কিন্তু এই বিস্কুট শিল্প[1] । এই উপমহাদেশে বিস্কুট শিল্পের গল্পটা তাও নয় নয় করে এক শতাব্দী পুরোনো তো বটেই । কিন্তু বিংশ শতাব্দীর শেষভাগ থেকে, বিপুল পরিমান বিস্কুট উৎপাদনের মাধ্যমে ক্রমে এটিকে সাশ্রয়ী মূল্যের একটি বাজারজাত পণ্যে পরিণত করা হয়েছে ।
মিঠে উৎসব
ময়দা, চিনি এবং স্যাচুরেটেড তেল ব্যবহার করে তা প্রক্রিয়াকরণ এবং বেকিংয়ের মাধ্যমে ভারতে সবচেয়ে প্রাচীন বিস্কুট তৈরি করা হয়েছিল । লাইফস্টাইল ডিজিজ বা ওবেসিটি এই শব্দগুলোর সাথে মানুষ তখনও পরিচিত ছিল না বিশেষ । কিন্তু ধীরে ধীরে ডায়াবেটিসের মতো রোগের প্রাদুর্ভাব যত বাড়তে থাকে, মানুষও তত স্বাস্থ্য সচেতন হয়ে উঠতে শুরু করলো । স্বাভাবিক ভাবেই, সমস্ত বিস্কুট নির্মাণ সংস্থার মাথা ব্যথার প্রধান কারণ হয়ে উঠলো চিনি । ধীরে ধীরে বিস্কুটে ব্যবহৃত সাদা চিনির গুণগত মান সংস্থাগুলির সক্রিয় প্রতিযোগিতা এবং বাজারে টিকে থাকার অন্যতম গুরুত্বপূর্ণ একটি সূচক হয়ে দাঁড়ায় I
'চিনি'কম
বিস্কুটের প্রথম একটি উদ্ভাবন ছিল নোনতা বিস্কুট বা সল্টেড বিস্কুটের আবির্ভাব। মানুষের স্বাস্থ্য সচেতনতার কথা ভেবে এতে চিনির পরিমাণ কমিয়ে তার পরিবর্তে মাখনের মধ্যে নুন যোগ করা হয়। প্যাকেটজাত এই বিস্কুটগুলির ওজন কমানোর জন্য খুব পাতলা ক্রাস্ট (ক্র্যাকার) বানানো হয় । তবে এই বিস্কুটগুলিতে এখনও প্রায় ৮০% ময়দা থাকে । তাই সময় কাটানোর অভিনব উপায় হিসাবে বেশি পরিমানে এই বিস্কুটগুলো খাওয়াটাও খুব একটা স্বাস্থ্য সম্মত হবে না ।
অল্পেতে স্বাদ মেটে না, এ স্বাদের ভাগ হবে না I
এর পর যে বৈচিত্রের আবির্ভাব ঘটে, তা বিস্কুটের ইতিহাসে যুগান্তকারী বলাই যায়। ঠিক ধরেছেন, আমি ক্রিম বিস্কুটের কথাই বলছি । আট থেকে আশি সকলের দুর্বলতা এই ক্রিম বিস্কুট তৈরী হয় প্রধানত দুটি উপাদান দিয়ে, দুধ এবং স্যাচুরেটেড তেল। সবথেকে মজার বিষয় হলো, স্বাদ বর্ণ এবং গন্ধের অভিনব এই সংমিশ্রণ, আমাদের জিভ স্বাভাবিক ভাবে যে স্বাদগুলিকে শনাক্ত করতে পারে (মিষ্টি, টক, তেতো, লবনাক্ত) তার থেকে সম্পূর্ণ আলাদা স্বাদের সৃষ্টি করে । মাখন, কাজু, কিশমিশ, ময়দা, তেল, চিনি বিভিন্ন উপাদানের তারতম্য ঘটিয়ে এবং বেকিং করার তাপমাত্রা ও সময়ের পরিবর্তন করে বিস্কুট প্রস্তুত সংস্থাগুলি এই বিস্কুটগুলিতে স্বাদের বৈচিত্র্য আনতে শুরু করে ।
দুরন্ত বাচ্চার বাড়ন্ত বিস্কুট
কিন্তু বেশিদিন যুগের সাথে মিলিয়ে চলতে পারলো না এই ক্রিম বিস্কুটও I বিস্কুট নির্মাণ সংস্থাগুলির মাথায় হাত পড়লো I কম্পিটিশনের যুগে তখন বাজারে নিজের অস্তিত্ব টিকিয়ে রাখার মরিয়া চেষ্টায় অভিনব এক উদ্যোগ নিয়ে হাজির হয় কিছু সংস্থা I হাল ফ্যাশনের কিটো ডায়েটের সাথে পাল্লা দিয়ে তারা বাজারে নিয়ে আসে ফাইবার বিস্কুট I চিনির পরিমান অনেক কমিয়ে দিয়ে আটার সাথে প্রচুর পরিমানে ফাইবার মিশিয়ে অবশেষে তৈরী হয় এই স্বাস্থ্যকর বিস্কুট[2] I
এখন দেখার বিষয়, কতদিন এই বিস্কুট আমাদের মন জয় করতে পারে I এর পরে বিস্কুটের নতুন কোন চমক আমাদের জন্য অপেক্ষা করছে তা জানতেও আমি কিন্তু বেশ উদগ্রীব I
ফুটনোটগুলি
[1] Biscuits and Confectioneries Industry of Bangladesh
[2] The evolution of Indian biscuits


আমাদের অস্থিমজ্জা বা bone marrow এর মধ্যে যখন লোহিত রক্ত কণিকা জন্ম নেয় তখন তার মধ্যে নিউক্লিয়াস উপস্থিত থাকে। পরবর্তী সময়ে এই নিউক্লিয়াস অবলুপ্ত হয়ে যায়। লোহিত রক্ত কণিকার মধ্যে নিউক্লিয়াস বা মাইটোকন্ড্রিয়া বা অন্যান্য কোষীয় অঙ্গানু না থাকার সম্ভাব্য কিছু কারণ উল্লেখ্য করতে পারি।
লোহিত রক্ত কণিকার মধ্যে হিমোগ্লোবিন থাকে যা আমাদের দেহে অক্সিজেন পরিবহন করে। এখন মাইটোকন্ড্রিয়া বা নিউক্লিয়াস না থাকার একটি কারণ হলো, যাতে সেই জায়গায় অনেক বেশি সংখ্যক হিমোগ্লোবিনকে স্থান দেওয়া যেতে পারে। অর্থাৎ, বেশি পরিমাণ অক্সিজেন পরিবহন সম্ভব হবে।
RBC বা লোহিত রক্ত কণিকার আকৃতিটা একবার মনে করুন (নিচের ছবিটি লক্ষ্য করুন)। দ্বিঅবতল বা bi-concave আকৃতির জন্য খুব সরু শিরা এবং ধমনীর মধ্যে দিয়ে লোহিত রক্ত কণিকা সহজেই প্রবাহিত হতে পারে। এছাড়াও এই বিশেষ আকৃতির জন্যই লোহিত রক্তকণিকা ব্যাপন (diffusion) পদ্ধতিতে অক্সিজেন ও কার্বন-ডাই অক্সাইডের আদান প্রদান ঘটাতে সক্ষম। যদি নিউক্লিয়াস বা মাইটোকন্ড্রিয়া বা অন্যান্য কোষীয় অঙ্গানু থাকতো, লোহিত রক্ত কণিকা কখনোই এই আকৃতি ধারণ করতে পারতো না।
তৃতীয় যে কারণটি উল্লেখ করবো তা শুধুমাত্র মাইটোকন্ড্রিয়ার ক্ষেত্রেই প্রযোজ্য। ছোটবেলায় আমরা সবাই পড়েছিলাম মাইটোকন্ড্রিয়া আমাদের শরীরের power house। অর্থাৎ আমরা যে অক্সিজেন গ্রহণ করি তার সাহায্যে এরা ATP (পড়ুন এনার্জি কারেন্সি) উৎপাদন করে। তাহলেই বুঝতেই পারছেন, লোহিত রক্ত কণিকায় যদি মাইটোকন্ড্রিয়া থাকতো তবে হিমোগ্লোবিন দ্বারা বাহিত বেশিরভাগ অক্সিজেন নিজেই ব্যবহার করে ফেলার একটা সম্ভাবনা থেকেই যেত। আর আমাদের সমগ্র দেহে অক্সিজেনের জায়গায় লবডঙ্কা ছাড়া আর কিছু জুটতো কিনা খুব সন্দেহ আছে।
চিত্রসূত্র: Google images


রাতের অন্ধকার যত গভীর হয়, ভোরের আলো ততটাই কাছে জেনো I


অবশ্যই গিরগিটি নিজের দেহের রং পরিবর্তন করতে পারে যাকে বলা হয় ক্যামোফ্লাজ I কিন্তু সবথেকে প্রচলিত ভুল ধারণাটি হলো যে একটি গিরগিটি তার পার্শ্ববর্তী পরিবেশের রঙের সাথে তাল মিলিয়ে গা ঢাকা দেওয়ার জন্য ক্যামোফ্লাজ করে I একদমই নয় I
গিরগিটি নিজের দেহের তাপমাত্রা নিয়ন্ত্রণ করতে, নিজের আবেগের বহিঃপ্রকাশ হিসাবে এবং অপর একটি গিরগিটির সাথে যোগাযোগ স্থাপনের উদ্দেশ্যে ক্যামোফ্লাজ করে থাকে I আমাদের মতো গিরগিটি নিজেদের দেহের তাপমাত্রা পরিবেশের তাপমাত্রা পরিবর্তনের সাথে সাথে নিয়ন্ত্রণ করতে পারে না আর ঠিক তাই তাদের প্রয়োজন হয় ক্যামোফ্লাজের I যেমন, উষ্ণপ্রধান অঞ্চলে অথবা গরমকালে গিরগিটি হালকা বর্ণ ধারণ করে I যার ফলে অতিরিক্ত সূর্যালোক প্রতিফলিত হয়ে দেহের তাপমাত্রা বজায় রাখে I আবার শীতকালে গিরগিটি গাঢ় বাদামি বা খয়েরি বর্ণ ধারণ করে যা অতিরিক্ত সূর্যালোক শোষণ করে নেয় I
গিরগিটির দেহের ত্বকে সবথেকে ওপরের স্তরটি স্বচ্ছ বা ট্রান্সপেরেন্ট I এর নিচে আছে একধিক স্তর যেখানে বিভিন্ন পিগমেন্ট বা রঞ্জক পদার্থ ছোট ছোট থলির মধ্যে অবস্থান করে I সবথেকে ওপরে অবস্থান করে ইরিডোফোর (iridophore) যা নীল বর্ণের জন্য দায়ী I এছাড়াও আছে এরিথ্রোসাইট (erythrocyte) যা লাল বর্ণ এবং জ্যান্থসাইট (Xanthocyte) যা হলুদ বর্ণ সৃষ্টি করে I একদম নিচের স্তরে রয়েছে উপস্থিত রয়েছে মেলানোসাইট (Melanocyte) যা মেলানিন উৎপন্ন করে I
বিভিন্ন পরিস্থিতিতে স্নায়ুতন্ত্রের সাহায্যে গিরগিটি গ্ল্যান্ডের সংকোচন ও প্রসারণ ঘটিয়ে নির্দিষ্ট একটি বা একাধিক রঞ্জক পদার্থের মাধ্যমে ক্যামোফ্লাজ করে I উদাহরণস্বরূপ বলা যায়, একটি গিরগিটি যখন উত্তেজিত হয়ে ওঠে তখন সমস্ত এরিথ্রোফোরগুলিকে সম্পূর্ণরূপে প্রসারিত করে এবং অন্যান্য রঞ্জক পদার্থের নিঃসরণ বাধাপ্রাপ্ত হয়ে লাল বর্ণ ধারণ করে I অন্য দিকে একটি শান্ত গিরগিটি স্বাভাবিক অবস্থায় তার এরিথ্রোফোরগুলিকে সংকুচিত করে এবং ইরিডোফোরের সাহায্যে নীল এবং জ্যান্থফোরের মাধ্যমে হলুদ বর্ণের মিশ্রনে সবুজ বর্ণ সৃষ্টি করে[1]I নিচের ছবিটিতে এই অভূতপূর্ব ঘটনাটিকে ফ্রেমবন্দি করা হয়েছে I
ফুটনোটগুলি
[1] How Do Chameleons Change Colors?


রেমডিসিভির (Remdesivir) ড্রাগ কী এবং কেন তা করোনা সংক্রমণ রুখতে আজ খবরের শিরোনামে জায়গা করে নিয়েছে, তা জানতে গেলে একটা শব্দের অর্থ আমাদের জানতে হবে - নিউক্লিয়সাইড এনালগ (nucleoside analogue) বা নিউক্লিওটাইড এনালগ (nucleotide analogue)।
আমরা সবাই জানি, ভাইরাস থেকে মানুষ সকলের দেহে জেনেটিক ম্যাটেরিয়াল বলতে DNA অথবা RNA উপস্থিত থাকে। এই DNA এবং RNA মূলত কিছু নাইট্রোজেন বেস (adenosine, Thyamidine, guanosine, cytosine; RNA এর ক্ষেত্রে thyamidine এর পরিবর্তে থাকে Uridine), এবং ডিঅক্সিরাইবোস (DNA) অথবা রাইবোস (RNA) সুগারের সমন্বয়ে গঠিত। এদের সাথে যদি একটা ফসফেট গ্রুপ যুক্ত থাকে, তবে তা নিউক্লিওটাইড আর তা না হলে একত্রে এদেরকে বলে নিউক্লিওসাইড।
এখন, ভাইরাস কিন্ত পোষক কোষ ছাড়া বাঁচতে পারে না (Obligate intracellular Pathogen)।[1] কেন পারে না? তার কারণ হলো তাদের শরীরে এই DNA বা RNA তৈরি করার জন্য প্রয়োজনীয় উৎসেচক এবং অন্যন্য কাঁচামালের অনুপস্থিতি। পোষক দেহে (যেমন মানুষ) অনুপ্রবেশ করে এই ভাইরাস প্রথমেই আমাদের কোষের মেশিনারিটা হাইজ্যাক করে নেয়। অর্থাৎ আমাদের দেহের থেকে প্রয়োজনীয় উৎসেচক এবং অন্যান্য সামগ্রী সংগ্রহ করে ভাইরাসকে নিজের অস্তিত্ব টিকিয়ে রাখতে হবে। এই সামগ্রীর মধ্যে ভাইরাসের সবথেকে পছন্দের এবং অত্যাবশ্যক হলো ওই নিউক্লিওসাইডগুলো। নিজেদের RNA এর সংশ্লেষণের জন্য আমাদের দেহ থেকে এই নইট্রোজেনাস বেসগুলো চুরি করে নেওয়া তাদের একান্ত প্রয়োজন।
রেমডিসিভির কী এবং কেন?
এইবার আসি রেমডিসিভিরের কথায়। এই ড্রাগটি FDA[2] দ্বারা স্বীকৃত একটি নিউক্লিওসাইড এনালগ। অর্থাৎ দেখতে প্রায় স্বাভাবিক নিউক্লিওসাইডের মতো, কিন্তু রাসায়নিক ভাবে সামান্য পরিবর্তিত। কিন্তু এখানেই ঘটে সমস্যা। ভাইরাসের RNA তৈরির সময় যে উৎসেচক ব্যবহৃত হয় (RNA polymerase) সে এই ছোট্ট পার্থক্যটা ঠিক বুঝে উঠতে পারে না। স্বাভাবিক নিউক্লিওসাইড ভেবে RNA তে এই ছদ্ম নিউক্লিওসাইডগুলোই নিয়ে নেয়। আর এইটুকু ভুলই তাদের বংশবিস্তার রোধ করে দেওয়ার জন্য যথেষ্ট। এই ভাবেই রেমডিসিভির জাতীয় এন্টি-ভাইরাল ড্রাগগুলি কাজ করে।[3]
করোনা ভাইরাসের ওষুধ?
এবার আসা যাক করোনা ভাইরাস প্রসঙ্গে। ইতিমধ্যে, রেমডিসিভির SARS, MARS এবং Ebola ভাইরাসের ক্ষেত্রে এই ওষুধ ১০০% না হলেও কিছুটা সন্তোষজনক ফলাফল সৃষ্টি করেছে। বিজ্ঞানীদের দাবি বর্তমান করোনা ভাইরাসের ক্ষেত্রেও আশার আলো দেখাচ্ছে এই ওষুধ, যদি তা খুব তাড়াতাড়ি রোগীর দেহে প্রয়োগ করা যায়। কিন্ত এক্ষেত্রে মনে রাখতে হবে যে যেসমস্ত ব্যক্তি এই রোগে ১০ দিনেরও বেশি সময় ধরে আক্রান্ত, তাদের ক্ষেত্রে আশাব্যঞ্জক ফল পাওয়া যাচ্ছে না। কারণ এই সময়ের মধ্যে এত অধিক সংখ্যায় ভাইরাসটি বৃদ্ধি পেয়েছে যে তা এই ওষুধ দ্বারা নিয়ন্ত্রণ সম্ভব না। এছাড়া এই ওষুধটি টানা ১০ দিন ইন্টরাভেনাস ইনজেকশনের মাধ্যমে শরীরে প্রবেশ করানো হয় এবং সেই ১০ দিন করোনা ভাইরাসের বংশবিস্তারের স্বর্ণালী সুযোগ[4] ।
বিশ্বাসে মিলায় বস্তু…
অর্থাৎ, রেমডিসিভির করোনার সংক্রমণ রুখতে মিরাকল না ঘটালেও একটা আশার আলো কিন্তু অবশ্যই দেখাচ্ছে। সত্যি কথা বলতে, একটা ড্রাগ বা ভ্যাকসিন আবিষ্কার কিন্তু এক দিনের কাজ নয়। তা দীর্ঘদিনের নিরলস পরিশ্রম, ক্রমাগত ব্যর্থতা এবং ধৈর্যের ফসল এবং করোনা ভাইরাস আমাদেরকে এই সময়টাই দিচ্ছে না। তাই এখন এই ট্রায়াল এন্ড এররই ভরসা। করোনা পরবর্তী এক নতুন ভোরের অপেক্ষাতে আজ আমরা সবাই। বিশ্বাস রাখি, সেই দিন আর বেশি দূরে নেই।
ফুটনোটগুলি
[1] ভাইরাস যদি নড়াচড়া করতে না পারে তাহলে কিভাবে বংশবিস্তার করতে পারে? এ শ্রীময়ী চক্রবর্তী (Sreemoyee Chakraborti) এর উত্তর
[2] U.S. Food and Drug Administration
[3] Remdesivir explained - what makes this drug work against viruses?
[4] What Is Remdesivir, the First Drug That Treats Coronavirus?


আপনার প্রশ্নটি সত্যিই প্রশংসার দাবি রাখে।
প্রায় কয়েক শতক যাবৎ ছত্রাকজনিত রোগের ভ্যাকসিন এন্টি-ভাইরাল এবং এন্টি-ব্যাকটেরিয়াল ভ্যাকসিনের মাঝে এক প্রকার অপাংক্তেয় হয়ে চাপা পড়েছিল। এন্টি-ফাঙ্গাল ভ্যাকসিন বানানোর পথে যা প্রধান প্রতিবন্ধকতা হয়ে দাঁড়িয়েছিল তা বলা যায় বিজ্ঞানী এবং গবেষকদের মধ্যে গড়ে ওঠা কিছু বিশ্বাস বা ধারণা। তা সম্পূর্ণ ভাবে যে ভ্রান্ত তা অবশ্য বলা চলে না, কিন্তু সব ক্ষেত্রে তা মোটেই প্রযোজ্য নয়।
কিছু অমূলক বৈজ্ঞানিক ধারণা
বেশিরভাগ ক্ষেত্রে ছত্রাকজনিত রোগ বা ফাঙ্গাল ইনফেকশন তখনই ঘটে যখন কোনো ব্যক্তির ইমিউনিটি বা অনক্রম্যতা ভীষন ভাবে ক্ষতিগ্রস্ত হয় (immuno compromised)। অর্থাৎ আক্রান্ত ব্যক্তির দেহের স্বাভাবিক রোগ প্রতিরোধ ক্ষমতা বা ডিফেন্স সিস্টেম ব্যাহত হয়। এই পরিস্থিতি বিভিন্ন সময় সৃষ্টি হতে পারে, যেমন কোনো ক্যানসার আক্রান্ত ব্যক্তি যখন কেমোথেরাপি নিচ্ছেন, অথবা অন্য কোনো রোগে আক্রান্ত হয়ে যখন কোনো ব্যক্তি হসপিটালে ভর্তি আছেন এবং কোনো সার্জারির বা ক্যাথেটার লাগানোর ফলে দেহের অভ্যন্তরীণ এবং ত্বকের মিউকাস স্তরটি ক্ষতিগ্রস্ত হয়েছে। আবার দীর্ঘদিন ধরে এন্টিবায়োটিক খাওয়ার ফলে শরীরের স্বভাবিক এবং বন্ধু ব্যাক্টেরিয়াগুলোর যখন মৃত্যু ঘটে তখনও আমাদের শরীরের স্বভাবিক রোগ প্রতিরোধ ক্ষমতা অনেক কমে যায়। বিজ্ঞানীরা মনে করেছিলেন এই immuno-compromised অবস্থায় যদি ভ্যাকসিন প্রয়োগ করা হয় স্বাভাবিকভাবেই তা শরীর গ্রহণ করতে পারবে না। এছাড়াও অর্থ, ছত্রাকজনিত রোগের ভয়াবহতা এবং ভ্যাকসিন তৈরির প্রযুক্তিগত সীমাবদ্ধতার কথা মাথায় রেখে প্রায় কয়েক দশক আগেও ছত্রাকজনিত রোগের ক্ষেত্রে মূল মন্ত্র ছিল একটাই "Prevention is better than cure"।
গবেষনা লব্ধ ফলাফল
কিন্তু বাস্তব চিত্রটা একটু অন্যরকম। Candida নামক ছত্রাকের ইনফেকশনের ক্ষেত্রে দেখা গেছে মাত্র ১০-২০% মানুষের রোগ প্রতিরোধ ক্ষমতা কম। বাকি আক্রান্ত ব্যক্তিদের ক্ষেত্রে কিন্তু ইমিউন সিস্টেম যথেষ্ট শক্তিশালী। সুতরাং ভ্যাকসিন নেওয়ার মতো ক্ষমতা তাদের শরীরে আছে বই কি। এমনকী গবেষণায় উঠে আসা তথ্য এও বলছে যে AIDS বা অন্যন্য যে সমস্ত রোগে রোগপ্রতিরোধ ক্ষমতা ভয়ঙ্কর ভাবে কমে যায় তাদের ক্ষেত্রেও কিন্তু এন্টি-ফাঙ্গাল ভ্যাকসিন যথেষ্ট আশাপ্রদ ফল দিয়েছে।
তাই, বর্তমানে যে সমস্ত ছত্রাক প্রাণঘাতী ইনফেকশন সৃষ্টি করে তাদের বিরুদ্ধে (Candida, Aspergillus, Cryptococcus) ভ্যাকসিন তৈরি করা হচ্ছে। কিছু কিছু ক্ষেত্রে তা ক্লিনিক্যাল ট্রায়ালেও সন্তোষজনক ফল দিয়েছে[1] ।
ফুটনোটগুলি
[1] The Last Vaccine Frontier


আমাদের ত্বকে যে সমস্ত কোষ আছে, তার মধ্যে অন্যতম হলো মেলানোসাইট (melanocyte)। এই কোষ মেলানিন নামক রঞ্জক পদার্থ তৈরি করে আমাদের ত্বকের স্বাভাবিক বর্ন প্রদান করে। এই মেলানোসাইট আমাদের ত্বকের সর্বত্র সুষম ভাবে বণ্টিত (uniformly distributed)। কিন্তু কোনো কারণে যদি অনিয়ন্ত্রিত কোষ বিভাজনের ফলে ত্বকের কোনো অংশে একত্রিত ভাবে একগুচ্ছ মেলানোসাইটের জন্ম ও বৃদ্ধি হয় (grow in cluster) তাহলেই তিল বা আঁচিলের সৃষ্টি হয়ে থাকে।
সাধারণত এই তিল বা আঁচিল ক্ষতিকারক তো হয়ই না, বরং খুব স্বাভাবিক একটি ঘটনা। জীবনের প্রথম ২৫ বছরের মধ্যে ১০-৪০টি তিল প্রায় সকলের শরীরেই থাকে। আবার অনেক সময় এই তিল বা আঁচিল সময়ের সাথে সাথে বিলীন হয়ে যায়, আর কিছু কিছু ক্ষেত্রে তার বর্ণ, আকার এবং উপস্থিতি ধীরে ধীরে পরিবর্তিত হতে থাকে।
এইবার চলুন একটু দেখে নেওয়া যাক এই তিল বা আঁচিল কত প্রকার হয়;
জন্মদাগ বা কনজেনিটাল নেভি: জন্মের সময় থেকে উপস্থিত কনজেনিটাল নেভি প্রায় 100 জনের মধ্যে একজনের মধ্যেই দেখা যায়। তবে এই ক্ষেত্রে মেলানোমা (ক্যান্সার) হওয়ার সম্ভাবনা কিছুটা বেশি থাকে।
ডিসপ্লপ্লাস্টিক নেভি - এটি আকারে কনজেনিটাল নেভির থেকে আকারে সামান্য বড় এবং আকারে অনিয়মিত হয়। গাঢ় বাদামী বর্ণের কেন্দ্র এবং হালকা, অসম প্রান্ত। এই নেভিগুলি মেলানোমা হওয়ার সম্ভাবনা কিছুটা বেশি। আসলে, যাদের ১০ বা ততোধিক ডিসপ্লপ্লাস্টিক নেভি রয়েছে তাদের ত্বকের ক্যান্সার, মেলানোমা হওয়ার ১২ গুণ বেশি সম্ভাবনা রয়েছে।
আঁচিল বা স্কিন ট্যাগ - এগুলি সাধারণত বিপদ্দজনক নয় এবং কোনো ব্যথাও সৃষ্টি করে না। আঁচিল ঘাড়ে, বুকে, পিঠে বিভিন্ন জায়গায় দেখা যায়। মহিলাদের ওজন বৃদ্ধির সাথে সাথে এবং বয়স্ক ব্যক্তিদের মধ্যে আঁচিল হওয়ার বেশি প্রবণতা দেখা যায়।
লেন্টিগো (lentigo)- শ্বেতাঙ্গ মানুষের মধ্যে লেন্টিগো হওয়ার বেশি প্রবণতা দেখা যায়। সাধারণত এ ক্ষেত্রে ত্বকের কোনো অংশ বাকি অংশের তুলনায় গাঢ় হয়ে থাকে। অতিরিক্ত সূর্যালোক, জেনেটিক্যাল কারণ অথবা রেডিয়েশনের পার্শ্বপ্রতিক্রিয়া হিসাবে লেন্টিগোর আবির্ভাব হতে পারে।
ফ্রেকল (Freckles) - সাধারণত যারা ফর্সা হয় তাদের মধ্যে এই ফ্রেকল দেখা যায়। মুখ, বাহু, ঘাড় এবং বুকে এই বাদামি রঙের ছোট ছোট স্পট সৃষ্টি হয়। এটি একেবারেই বিপদ্দজনক তো নয়ই বরং খুব স্বভাবিক।
সেবোরহেইক কেরাটোসিস (Seborrheic Keratoses)-এটি কেরাটোসাইট নামক কোষ থেকে সৃষ্টি হয় I কালো অথবা খয়েরি বর্ণ বিশিষ্ট ত্বকের এই অস্বাভাবিক বৃদ্ধি বুক, পিঠ এবং কিছু ক্ষেত্রে মাথায় দেখা যায় I তবে এটিও ক্যান্সার বা অন্য কোনো ক্ষতি সাধন করে না I
এ তো গেলো তিলের ইতিবৃত্ত I কিন্তু ঠিক কোন কোন ক্ষেত্রে আপনার তিল আপনার জন্য বিপদ ডেকে আনতে পারে? এক্ষেত্রে, নিচের ABCDE কে আমরা একটা থাম্ব রুল ভাবতে পারি I
অপ্রতিসাম্য (Assymetry), এ ক্ষেত্রে তিলের এক প্রান্তের সাথে আরেক অংশের সমতা থাকে না।
প্রান্তীয় অংশ (Border), তিলের সীমান্ত বা প্রান্তগুলো ঝাপসা বা irregular হয়ে থাকে ।
বর্ণ (Colour), তিলের বর্ণ সব জায়গায় সমান না হয়ে কিছু অংশে ট্যান, বাদামি, কালো, নীল, সাদা বা লাল রঙের শ্যাডো পরিলক্ষিত হয় ।
ব্যাস (Diameter), একটি তিল আকারে পেন্সিল ইরেজার চেয়ে বড় হয় ।
বিবর্তন (Evolution), তিলের আকার, আকৃতি সময়ের সাথে সাথে পরিবর্তিত হচ্ছে ।
পরিশেষে, একটাই কথা বলবো যে তিল বা আঁচিল বেশিরভাগ ক্ষেত্রেই ক্ষতিকারক নয় I তবুও যদি আপনার মনে কখনো সংশয় সৃষ্টি হয় অথবা উপরে উল্লেখ্যিত কোনো লক্ষণ প্রকাশিত হয় অবশ্যই চর্মরোগ বিশেষজ্ঞের সাথে পরামর্শ করুন I[1]
দেবত্রী দিদি, কোনো ভুল হলে অবশ্যই বলবেন I
ফুটনোটগুলি
[1] Moles, Freckles, Skin Tags, and More


এই প্রশ্নের উত্তর দেওয়ার আগে, চলুন একবার চট করে দেখে নেওয়া যাক যে মৌমাছি কিভাবে এই মধু তৈরি করে।
মৌমাছি ফুল বা গাছের থেকে যে নেকটার (nectar) সংগ্রহ করে তার মধ্যে মূলত উপস্থিত থাকে শর্করা বা সুগার, অন্যান্য রাসায়নিক উপাদান এবং জল। সুগারের মধ্যে প্রধান যে সুগারটি থাকে তা হলো সুক্রোজ। অর্থাৎ পাতি বাংলায়, আমাদের রান্না ঘরে থাকা চিনি। এখন, মৌমাছির কাজ হলো ফুলের এই নেকটারকে মধুতে পরিণত করা যা আমরা ব্যবহার করি। মৌমাছির সাধারণ স্টমাকের সাথে সাথে আরও একটি স্টমাক থাকে, যাকে বলা হয় হানি স্টমাক (Honey stomach)। এই হানি স্টমাক থেকে বিভিন্ন উৎসেচক (enzyme) নিঃসৃত হয়ে সুক্রোজকে ভেঙে গ্লুকোজ এবং ফ্রুক্টোজে পরিণত করে।
শ্রমিক মৌমাছি মধু থেকে নেকটার সংগ্রহ করে তা মধুতে পরিণত করে মৌচাকে ফিরে আসে এবং সংগৃহীত নেকটার নিজেদের স্টমাক থেকে উগরে (regurgitation) দেয় বাকি মৌমাছিদের উদেশ্য। এই পদ্ধতিতে যেটুকু সুগার সুক্রোজ হিসাবে ছিল, সেগুলোও গ্লুকোজ ও ফ্রুক্টোজে পরিণত হয়ে যায়।
এই অবস্থায় মধুতে ৭০% জল থাকে। কিন্তু মৌমাছি নিজেদের হানি কম্বের সাহায্যে অধিকাংশ জল বাষ্পীভূত করে দেয়। ঠিক যে ভাবে বাড়িতে সুগার সিরাপ বানানো হয় অনেকটা তাই। এর ফলে জলের পরিমান ৭০% থেকে কমে ১৭% এ পরিণত হয়। এই পরিমাণ জল এতটাই সামান্য যে তা ব্যাকটেরিয়া বা কোনো মাইক্রোবসের দেহে থাকা জলের পরিমাণের থেকেও কম। অর্থাৎ এই সামান্য পরিমাণ জলীয় উপাদান কোনো ছত্রাক বা ব্যাক্টররিয়ার বেঁচে থাকার জন্য বিন্দুমাত্র অনুকূল নয়।
মধু নষ্ট না হওয়ার দ্বিতীয় কারণটি হল মধুর pH। মধুর pH প্রায় ৪। অর্থাৎ মধু আম্লিক (acidic) এবং মধুতে উপস্থিত ফরমিক এসিড, সাইট্রিক এসিড এবং প্রধানত গ্লুকোনিক এসিড এই অম্লত্বের কারণ। এই স্বল্প pH বেশির ভাগ ব্যাক্টেরিয়ার বৃদ্ধি এবং বেঁচে থাকাকে ব্যহত করে। এছাড়াও গ্লুকোনিক এসিড হাইড্রোজেন পার অক্সাইড উৎপাদন করে। বলাই বাহুল্য তা মধুতে ব্যাকটেরিয়া সৃষ্টি হতে দেয় না।[1]
মধু পৃথিবীর খুব বিরল একটি দৈনন্দিন ব্যবহার্য জিনিস যার কোনো এক্সপায়ারি ডেট নেই। তাই, মধু কিনুন আর নিশ্চিন্তে যতদিন ইচ্ছে ব্যবহার করুন।
মজার বিষয় হলো, মিশরের পিরামিডে প্রায় তিন হাজার বছর আগের মধু পাওয়া গেছে, যা ঠিক প্রথম দিনের মতোই ভালো !
ফুটনোটগুলি
[1] Why Doesn’t Honey Spoil? – The Chemistry of Honey


খুব মজার কিন্তু গুরুত্বপূর্ণ একটি প্রশ্ন।
বিবর্তন বা evolution ছোটবেলা থেকে আমরা পাঠ্য বইতে যেমন পড়ে এসেছি, তেমনই বিভিন্ন সিনেমা, গল্পতে বারবার উঠে এসেছে বিবর্তনের বিভিন্ন তথ্য ও তত্ত্ব। কিন্তু তা সত্ত্বেও বিবর্তন একটি অত্যন্ত বিতর্কিত বিষয়। এর সম্পর্কে অনেক মিথ বা ভ্রান্ত ধারণা আমাদের অনেকেরই মনে রয়েছে।
বাঁদরের থেকে বিবর্তনের ফলে মানুষের সৃষ্টি: বিখ্যাত ক্রিকেটার শেন ওয়ার্ন একবার একটি টিভি শো তে অত্যন্ত গুরুত্বপূর্ণ একটি প্রশ্ন রেখেছিলেন। "যদি আজকের মানুষ বাঁদরের বিবর্তনের ফলে সৃষ্টি হয়, তাহলে সমস্ত বাঁদর কেন মানুষ হলো না?" অর্থাৎ তাদের পৃথক অস্তিত্ব আজও কেন রয়েছে। ঠিক ধরেছেন, আমাদের পূর্বপুরুষ কোনোদিনই বাঁদর ছিল না। মানুষের taxonomy বা phylogenetic শ্রেণীবিন্যাস করলে বোঝা যায় যে মানুষ এবং গরিলা এক শ্রেণীতে অবস্থান করে এবং বর্তমান মানুষের (Homo sapiens) সাথে শিম্পাঞ্জির জেনেটিক গঠনের কিছু সাদৃশ্য লক্ষ্য করা যায়। অর্থাৎ মানুষ এবং বাঁদরের common ancestor হিসেবে কোনো এপ জাতীয় প্রাণীর অস্তিত্ব ছিল যার থেকে বিবর্তনের ফলস্বরূপ বর্তমান মানুষ, বাঁদর, গরিলা এবং অন্যান্য প্রাইমেট জাতীয় প্রাণীর উৎপত্তি।
বিবর্তন ঘটতে দীর্ঘ সময়ের প্রয়োজন: তাই কি? আচ্ছা মানুষের প্রেক্ষিতে বিচার না করে একবার ব্যাকটেরিয়া, ভাইরাস অথবা মাছির মতো কিছু ক্ষুদ্র প্রাণীর কথা চিন্তা করুন। এদের জীবনচক্র সম্পন্ন হতে সময় নেয় কয়েক সপ্তাহ বা কয়েক দিন আবার কিছু কিছু ক্ষেত্রে কয়েক ঘন্টা মাত্র সময় লাগে। তাই সে ক্ষেত্রে বিবর্তন ঘটতেও সময় নেয় খুব কম। যেমন, ব্যাকটেরিয়ার ড্রাগ রেজিস্ট্যান্স ক্ষমতা। তাই সঠিক ভাবে বলতে গেলে বলা যায় যে বিবর্তন জটিল জীবের (মানুষ) ক্ষেত্রে বেশি সময় নেয়। কিন্তু তা সত্ত্বেও কিছু বিবর্তন কিন্ত এক প্রজন্মেই দেখা দিয়েছে। যেমন, মানুষের উচ্চতার বিবর্তন মাত্র ১০০ বছরের মধ্যেই ঘটেছে।[1]
একমাত্র প্রাকৃতিক নির্বাচন (natural selection) এর ফলেই বিবর্তনের উৎপত্তি হয়: আমাদের DNA অনবরত বিভিন্ন রকম প্রেসারের মধ্যে থাকে। যেমন মনে করুন, বিভিন্ন ড্রাগ, পরিবেশের প্রভাব অথবা শরীরের অভ্যন্তরীণ কোনো স্ট্রেস। এর ফলে DNA এর মিউটেশন ঘটতেই থাকে। কিছু মিউটেশন আমাদের জন্য ক্ষতিকারক এবং তা সাধারণত প্রাকৃতিক ভাবে নির্বাচিত হয় না। আবার কিছু মিউটেশন আমাদের জন্য খারাপও না আবার ভালোও না, অর্থাৎ নিউট্রাল। তাই তাদের নিয়েও খুব একটা মাথাব্যথা নেই। কিন্তু কিছু কিছু মিউটেশন আমাদের DNA তে "ফিক্স" হয়ে যায় এবং তা প্রাকৃতিক নির্বাচন তো নয়ই বরং চান্স ফ্যাক্টর বলা যায়। অবশ্য এই চান্স বা সম্ভাবনা খুবই নগণ্য। কিন্তু একবার লটারির কথা মনে করুন তো। লটারিতে জেতার সম্ভবনা খুবই সামান্য কিন্তু প্রতিদিন লক্ষ লক্ষ লোক যদি লটারি খেলে, তাহলে প্রতি সপ্তাহে একজন বিজয়ী পাওয়ার সম্ভাবনা কি নেহাত কম? তাই বিবর্তন মাত্রই তা শুধুমাত্র প্রাকৃতিক নির্বাচন নয়, কিছু ক্ষেত্রে তা নিতান্তই by chance, যাকে বলা হয় জেনেটিক ড্রিফ্ট।[2]
ফুটনোটগুলি
[1] 5 Common Misconceptions About Evolution
[2] Evolution myths: Natural selection is the only means of evolution


আজ কালজয়ী ব্যক্তিত্ব সত্যজিৎ রায়ের জন্মদিন। আমাদের জীবনের 'জলসাঘরে' 'আগন্তুক' হয়ে তাঁর আগমন। 'ঘরে বাইরে' সকল মানুষের মন জয় করে তিনি আজ দেশ-কালের বেড়াজাল টপকে 'অপরাজিত'। চলচিত্র জগতে যে 'সোনার কেল্লা' তিনি নির্মাণ করে গিয়েছেন তা আজ শুধু দেশে আর যুগের মধ্যেই 'সীমাবদ্ধ' নেই। তাঁর 'প্রতিদ্বন্দ্বী' তিনি নিজেই। তাই আজ আমাদের 'মহানগরে'র গর্ব, বংলার গর্ব সত্যজিৎ রায়ের জন্মশতবর্ষের এই নতুন সকালে আমাদের সকলের পক্ষ থেকে 'মহারাজা, তোমারে সেলাম'।
"আমরা ভীষণ নতুন হলাম, সব পুরাতন চুলােয় যাক
মন ছিল নিশ্চিন্দিপুরে, চিলেকোঠায় বইয়ের তাক...
এখন সেসব বাতিল ভারী। মিথ্যে কিছু, কিংবা মিথ
তেমনটি আর কেই বা হবে, যেমন ছিলেন সত্যজিৎ।
কিন্তু হঠাৎ কালবােশেখি ওঠায় যখন তুমুল ঝড়
আঙুলগুলাে আঁকড়ে ধরে বলতে থাকে মুঠোর খড়-
ছিন্নমূলেও থাক না লেগে একটু শিকড়, একটু ভিত…
ঝড়ের রাতে পথ চেনাতে হাত ধরেছেন সত্যজিৎ।
সব পুরাতন যায় না চুলােয়, আমরা বরং কবর যাই
পরশপাথর খুঁজলে কিছু মানিক জোটে, খানিক ছাই...
আজ কুড়িয়ে করছি জড়াে যার যেটুকু যা সম্বিৎ
কাঠকুটো তাে সবাই পারে। আগুন জ্বালেন সত্যজিৎ।"☘️
শরীফ চাচা। হ্যাঁ, এই নামেই গোটা ভারতবর্ষ এখন চেনে লোকটাকে। এবার থেকে গোটা বিশ্ব চিনবে এই একই নামে..! কাগজি নাম, মহম্মদ শরীফ।বয়স ৮০ বছর। উত্তরপ্রদেশ, অযোধ্যার একজন সাধারণ সাইকেল মিস্ত্রী।
১৯৯২ সালের এক পথদুর্ঘটনায় তাঁর বড় ছেলের প্রাণ যায়। তার দেহ আনক্লেইমড অবস্থায় পড়ে থাকে বেশ কয়েকদিন। পরিচয় জানতে না পারায় কেউ হাত দেয় না সেই মৃতদেহে। রাস্তার কুকুররা খুবলে খুবলে খেতে থাকে সেই দেহ।পরে খবর পেয়ে পরিবারের লোকজন দেহ নিয়ে এসে ইসলাম মতে শেষকৃত্য সম্পন্ন করেন। পুত্রশোকে সাধারণত মানুষ পাথর হয়ে যায়,শরীফ চাচা আরোও বেশি মানবিক হয়ে উঠেছেন সেই দিন থেকে। সেদিন ছেলের জানাজায় হাঁটতে হাঁটতে চাচা সিদ্ধান্ত নেন, আর কোন মৃতদেহ লাওয়ারিশ পড়ে থাকবে না,অন্তত তিনি থাকতে দেবেন না। যেমন ভাবা, তেমন কাজ। ছোট সাইকেল রিপিয়ারিংয়ের দোকানের ওপরে ভর করেই শুরু হল সমাজের বুকে পড়ে থাকা লাওয়ারিশ লাশের শেষকৃত্য সম্পন্ন করা। এই অব্দি তিনি সর্বমোট ৩০০০০ জন হিন্দু ও ১৫০০০ জন মুসলিম আনক্লেইমড মৃতদেহের শেষকৃত্য সম্পন্ন করেছেন। তাঁর এই অলিখিত জয়যাত্রা এখনো অব্যাহত ...
এবছর শরীফ চাচাও পদ্মশ্রী পেলেন। ভালো থাকুন চাচা। আপনাকে দেখেই এই সমাজের বুকে আরো কয়েকটা মোহাম্মদ শরীফের জন্ম হোক...
আমাদের পদ্মশ্রী। আমাদের গর্ব। ❤️
#সংগৃহিত





জন্মদিনে শ্রদ্ধাঞ্জলি... (4 November 1929)
মানব কম্পিউটার শকুন্তলা দেবী
আমি এখনো ইউটিউব এ ওঁর একই ভিডিও বহুবার দেখি। কীভাবে উনি এত দ্রুত calculation করতেন, তা জানা যায়নি হয়তো। এ এক রহস্য!
এরকম
প্রতিভা কীভাবে তৈরি হয়(জন্মগত নাকি অন্যকিছু)? একটু আলোচনা কাম্য।
ধন্যবাদ।





জীবনের প্রথম প্রতিযোগীতামূলক ম্যাচে এক ওভারে ছয়জন ব্যাটসম্যানকে বোল্ড করেছিলেন বিঙ্গা দ্যা স্পিডষ্টার ব্রেট লি। অবাক হচ্ছেন? আরেকটি অবাক হওয়ার মতো কথা বলি। আন্তর্জাতিক ক্রিকেট ক্যারিয়ারের প্রথম ম্যাচ থেকে নিজের ক্রিকেট ক্যারিয়ারের শেষ ম্যাচ পর্যন্ত ইঞ্জুরি নিয়ে খেলেছেন তিনি। শতভাগ ফিট হয়ে কখনো কোনো ম্যাচ খেলতে পারেননি;
আরেকটি অবাক করা কথা বলি? ২০০৬ সালে জিম্বাবুয়ের বিপক্ষে দ্বিপাক্ষিক সিরিজের তৃতীয় ওয়ানডেতে ১৫৩+ কিলোমিটার গতিতে একটানা পাঁচ বল করার পর ষষ্ঠ ডেলিভেরির সময় তার বাহুর রগ ছিড়ে যায়। তবুও পুরো দশ ওভারের স্পেল শেষ করেছিলেন। ম্যাচ শেষে ড্রেসিংরুমে ফিরে অঝরো কেঁদেছিলেন তিনি। তার কান্না দেখে সতীর্থ রিকি পন্টিং ও ক্যামেরুন হোয়াইট জিজ্ঞেস করেন "ব্যথা কি খুব বেশি হচ্ছে?" তারা ফিজিওসহ পুরো মেডিকেল বোর্ড নিয়ে আসেন ড্রেসিংরুমে। কিন্তু ব্রেট লি জানান তিনি ব্যথার জন্য কান্না করছেননা, ব্যথার জন্য কান্না করলে রগ ছিড়ে যাওয়ার পরেই মাঠ থেকে উঠে আসতেন। তার কান্না করার কারন হলো তার ব্যক্তিগত ওভারের ষোলটি বল তিনি ১৩০+ গতিতে করেছেন, ১৪৫+ কিলোমিটারের নিচে বল করার কারনেই তিনি কান্না করেছিলেন;
বাঁম পায়ের গোড়ালির জন্য ছয়বার, ডান পায়ের হাটুর জন্য চারবার, কোমড়ের জন্য তিনবার, কাঁধের জন্য পাঁচবার, বাহুর জন্য একবার এবং কনুইয়ের জন্য দুইবার মোট একুশবার সার্জারির ছুড়ি, কাঁচির নিচে গিয়েছিলেন ব্রেট লি। যা সত্যিই এক অদ্ভূত ব্যপার; গতির সাথে কখনো আপোষ না করা ব্রেট লির আজ জন্মদিন‌...
শুভ জন্মদিন ম্যান
#collected


এই যে ছোট্ট ছোট্ট ব্যাপার নিয়ে মন খারাপ করছো এই মন খারাপগুলো একদিন মোটেও থাকবে না।
যে কথাগুলো তীব্রভাবে তীরের মত বিঁধছে সে কথাগুলো একদিন ঠিক হজম করতে শিখে যাবে।
খুব ছোট্ট ব্যাপারেও যে তুমি হাউমাউ করে চোখের পানি ফেলতে একদিন এই কথাগুলোই হেসে উড়িয়ে দিবে।
এই যে রোজ ক্ষতের পর ক্ষত জমছে এই ক্ষতগুলোতেও একদিন যত্নসহকারে বোরোলিনের প্রলেপ পড়বে।নিজেকেও নিজে বুঝতে না পারার যে নিদারুণ যন্ত্রণা তাও একদিন কেটে যাবে।মন খারাপে হাসতে ভুলে যাচ্ছো তাও আর হবে না।
সবকিছু সামলাতে পারবে না,সবকিছু তোমার হাতে নেই।এত এত খারাপ সিচুয়েশন আসবে যাবে, ভেঙ্গে টুকরো টুকরো হবে,জোড়া লাগবে,কাঁদবে হাসবে তবুও বেঁচে থাকো।
বেঁচে থাকাটাই যে জীবনের সবচেয়ে বড় উপহার🌼





মনে আছে, archie schiller এর কথা...?
Archi Schiller হচ্ছেন অস্ট্রেলিয়া জাতীয় ক্রিকেট দলের সর্বকনিষ্ঠ অধিনায়ক। যিনি মাত্র ৬ বছর বয়সে অস্ট্রেলিয়ার জাতীয় দলের একটি টেস্ট ম্যাচের অধিনায়ক হন। archie schiller একজন হার্টের রোগী। যখন তার তিন মাস বয়স তখন থেকেই archie schiller এর বাবা মা জানতে পারেন যে তার হার্ট এ সমস্যা আছে। সে খুব বেশী দিন পৃথিবীতে থাকার সম্ভাবনা ছিল ক্ষীণ। তার দুইবার হার্ট সার্জারী ও করানো হয়। তারপর ডাক্তাররা তার বাবা-মাকে সত্যিটা বলে দেন যে, সে বেশিদিন বাঁচবে না। কিন্তু Archie Schiller এর শেষ ইচ্ছে ছিলো সে অস্ট্রেলিয়া জাতীয় ক্রিকেট দলকে নেতৃত্ব দিবে। তার শেষ ইচ্ছের কথা জানাজানি হলে, ক্রিকেট অস্ট্রেলিয়া ভারতের বিপক্ষে অস্ট্রেলিয়ার একটি টেস্ট ম্যাচে অর্চিকে কে সম্মান করে অস্ট্রেলিয়ার অধিনায়কের দায়িত্ব দেয়। সেই ম্যাচে, টস কল থেকে একাদশ বিনিময় এমনকি প্রেস ও সেই করেছে। সে অনেকদিন অস্ট্রেলিয়ার জাতীয় দলের সাথে খুব কাছে থেকে সময় কাটিয়েছে। Archi Schiller এর গল্প বলার কারণ, সে আর পৃথিবীতে নেই। কিন্তু ক্রিকেটের প্রতি তার ভালোবাসা আরও একবার স্মরণ করিয়ে দেয় "কেন ক্রিকেট এতোটা সুন্দর।" ❤️
R.I.P Archi Schiller 🖤
©ডাগআউট


'ভাইয়ের কপালে দিলাম ফোঁটা, যমের দুয়ারে পড়ল কাঁটা।
যমুনা দেয় যমকে ফোঁটা, আমি দিই আমার ভাইকে ফোঁটা' 🙏


•• উপহার ••
— ঠাম্মা, কি করছো?
— ওই আর কি, বাড়িতে দুইদিন পরেই পুজো তো। তোমাদের তো কিছু না কিছু দিতেই হবে।
— হা!হা!হা!এই মাটির লক্ষী ভাঁড়ে আর কত টাকাই বা থাকবে? কয়েকদিন আগেই তো দুগ্গা মায়ের পুজোতে বাবা অনেক নতুন জামা কিনে দিয়েছে। আর কি হবে?
— তাও, নাতি-নাতনি বলে কথা। হিসেব করে দেখো মিনি দিদিভাই কত টাকা আছে ভাঁড়ে।
— কিন্তু খুচরো পয়সা গুনতে তো সময় লাগবে। দাও তবুও , এক টাকা, পাঁচ টাকা...
কিন্তু সব পয়সা গুনতে পারে না মিনি, তার আগেই ওর মা এসে ডেকে নিয়ে যায় ওকে। যাই হোক ঠাম্মার লক্ষ্মী ভাঁড়ের এত পয়সা আর গুনতে হলো না। ঠাম্মাকে তো মুখের ওপর না বলা যায় না ,মা ডেকে নিয়ে গিয়ে ভালোই হলো।
দুদিন বাদেই বাড়িতে কালীপুজো। মিনি প্ল্যান করে রেখেছিল কি কি নেবে। দোকানে গিয়ে সবার জন্য সবকিছু নিয়ে নেওয়ার পরে পালা এলো দিদিমার জন্য কিছু নেওয়ার। মিনির দিদিমার জন্য শাড়ি পছন্দ করছিলেন মিনির মা। প্রত্যেক বছর ওনার ওপরই দায়িত্ব থাকে বাড়ির বড়দের জন্য জামা কাপড় কেনার।মিনিদের বাড়িতে দাদুর সময় থেকেই সবাইকে কালীপুজোতে জামাকাপড় দেওয়া হয়।
— এই শোনো, ওই শাড়িটা নিয়ে নি বুঝলে?
— হ্যাঁ, তুমি যেটা ভালো বোঝো তাই করো।
— মাকে দিলেও কি, আর না দিলেও কি, সেইতো পুরোনো শাড়ি পরবেন। মিছিমিছি এত টাকা খরচ করার কোনো মানে আছে?
মিনি পাশে দাঁড়িয়ে তার বাবা-মায়ের কথা শুনতে থাকে।
মিনি যখন যা চায় তার বাবা-মা তাকে সবকিছুই এনে দেয়। ঠাম্মার বেলায় না কেন?
শপিং করে বাড়ি ফিরে আসে মিনি। মিনির ওপর দায়িত্ব পড়ল, ঠাম্মাকে তার গিফট দেওয়ার। ঠাম্মার গিফটের ব্যাগ নিয়ে ঘরে আসতেই মিনিকে কোনো কথা বলার সুযোগ না দিয়েই, হাতটা ধরে বলেন,
— চলো দিদিভাই।
— কোথায় যাবো?
— গেলেই দেখতে পাবে।
ঠাম্মা আর মিনি দুজনে পেছনের দরজা দিয়ে বেরিয়ে যায়। বয়স্ক মানুষ চোখে ঠিকঠাক দেখতে পান না , সেই কারণে বাড়ির কেউ বেরোতে দেননা খুব একটা। তাই পেছনের দরজাই ভরসা।
— আমরা এখানে কেন এলাম ঠাম্মা?
— একটু পরেই বুঝতে পারবে।
বাড়ির পেছনের গলি দিয়ে মিনিট দশেক হেঁটে গেলেই ছোট্ট মতো একটা জামা-কাপড়ের দোকান আছে। ভাঙাচোরা দোকান, ঠাম্মা মিনিকে বসিয়ে দিয়ে একটা জামা নিয়ে মিনির গায়ে মাপ নিতে থাকে।
— এ মা!! এটা কি আমার জন্য?
— হ্যাঁ, দিদিভাই।
— কেমন একটা পুরোনো পুরোনো লাগছে।
— আমার আর বেশি টাকা কোথায়, যে তোমাকে বড় দোকান থেকে কিছু কিনে দেব? তাই এইটুকুই সম্বল।
জামাটা দেখে মিনির মুখটা শুকিয়ে যায়। কোথায় তার বাবা-মার দেওয়া গিফট আর কোথায় এই ভাঙা দোকানের স্বল্প মূল্যের একটা জামা। মিনি তার ঠাম্মাকে কিছু না বলেই ,দোকান থেকে বেরিয়ে যায় জামাটা না নিয়েই। ঠাম্মা তড়িঘড়ি করে পয়সার পুঁটলিটা দোকানদারকে দিয়ে মিনির পেছনে পেছনে লাঠি নিয়ে ছুটতে থাকেন। কিন্তু কোথায় মিনি আর কোথায় সত্তর বছরের এক বৃদ্ধা। অনেকটা যাওয়ার পরে ঠাম্মা আর মিনিকে দেখতে পান না। হাঁফ ছেড়ে জোরে জোরে দম নিতে থাকেন রাস্তায় বসে।
হঠাৎ তাঁর মনে হয় হাতে রাখা জামার পুঁটলিটা কেউ যেন টানাটানি করছে। পেছন ঘুরে দেখেন একটা সাত আট বছরের মেয়ে। কুচকুচে কালো গায়ের রং। গায়ে একটা ছেঁড়া জামা, মাথার চুলগুলো ভীষণ নোংরা, অগোছালো, কিন্তু এত খারাপের মধ্যে মুখে একটা চনমনে হাসি। ঠিক যেন সকালে সদ্য ফোটা শ্বেত পদ্মের মতো।
বড্ড কষ্ট পেয়েছিলেন ঠাম্মা। আশা ছিল নাতনি জামাটা নেবে। কিন্তু না, কম দামের ভাঙাচোরা দোকানের কেনা জামা লাখপতি বাপের মেয়ের জন্য নয়। এই সব সাত-পাঁচ ভাবতে ভাবতে চোখের জল মুছলেন বৃদ্ধা, আবার একবার তাকালেন ওই বাচ্চা মেয়েটির দিকে। এতক্ষণ চুপচাপ ছিল মেয়েটি,
চুপটি করে বৃদ্ধাকে নিরীক্ষণ করছিলো সে। হঠাৎ বৃদ্ধার আঁচলটা নেড়ে বলে উঠলো,"তুমি কে? কোথায় যাচ্ছো? আমি ওই পাশের পাড়াতেই থাকি। আমার নাম আলো।
এবারে জানো বৃষ্টির জন্য একটাও প্রতিমা শুকোয়নি, একরাতের পুজো কিন্তু তার জন্য বাবা সারা বছর অপেক্ষা করে থাকে। প্রতিমা মণ্ডপে গেলে আমাদের নতুন জামা হয়।"
মেয়েটির এত দরিদ্রতার মধ্যে একটুকুও অপ্রাপ্তির কষ্ট নেই। ছোটো ছোটো প্রাপ্তিগুলো এনে দেয় পাহাড়প্রমাণ আনন্দ। নাতনির কাছ থেকে পাওয়া কষ্ট যেন লাঘব হলো মেয়েটির ঠোঁটের কোণের হাসিটা দেখে। মিনির ঠাম্মা কোনরকমে লাঠিটা ঠেকিয়ে হাঁটু মুড়ে বসেন মেয়েটির সামনে। পুঁটলি থেকে নিজের নাতনির জন্য আনা জামাটা বার করে দেন নাম না জানা অচেনা মেয়েটিকে। মেয়েটি ড্যাব ড্যাব করে তাকিয়ে থাকে বৃদ্ধার দিকে। কারুর মুখে কোনো কথা নেই। কিছুক্ষণ পর, দীর্ঘক্ষণের নীরবতা ভেঙে বৃদ্ধা বলে ওঠেন,"এইতো, আমার নাতনিকে আমি জামা দিলাম, লক্ষ্মী ভাঁড় ভাঙাটা সার্থক হলো আমার।"
বৃদ্ধার হাতে লাঠি দিয়ে ওঠায় মেয়েটি, বলে-
— ঠাম্মা চলো তোমাকে তোমার বাড়ি পৌঁছে দিয়ে আসি। আমারও বাড়িটা চেনা হয়ে যাবে।
— কেন রে? বাড়ি চিনে কি হবে তোর?
— সব প্রতিমা মন্ডপে চলে যাওয়ার পরে, সবচেয়ে ছোট যে প্রতিমাটা সেটা আমাদের বাড়িতে পুজো হয়, আমি তোমাকে প্রসাদ দিতে যাবো পরদিন সকালবেলা। তুমি আমাকে নাতনি বলে ডেকেছো।
— আচ্ছা বেশ!!
ভরদুপুরের নির্জন রাস্তা। মাথার ওপর শরতের মিঠে-কড়া রোদ, আর তার সঙ্গে নামহীন সম্পর্কের দুজন দুই যুগের মানুষের আশ্চর্য মেলবন্ধন,একজন জীবনের একটা দীর্ঘ সময় অতিবাহিত করে, অনেক অভিজ্ঞতা সঞ্চয় করে আজ প্রাচীনা আর একজন আগত জীবনের কঠিন- কোমল সিঁড়িতে পা বাড়াতে যাওয়া নবীনা। কিন্তু মিল একটাই, হঠাৎ পাওয়া আলোর রোশনাইতে আলোকিত হয়ে হাত ধরে হেঁটে চলেছে দুজন নিজ-নিজ গন্তব্যের উদ্দেশ্যে।
#collected
কলমে—রাজশ্রী_মান্না


পরনে সাদা ধুতি ও কুর্তা। পিঠ পর্যন্ত লম্বা তেল জবজবে চুল। পায়ে জুতো নেই। এমন চেহারার ঘুগনি বিক্রেতা স্বাভাবিক ভাবেই কারোর নজরে আসে না। কিন্তু অনেকেই জানেন না অত্যন্ত অনাড়ম্বর জীবন কাটানো এই মানুষটি একজন অত্যন্ত জনপ্রিয় কবি।
ক্লাস থ্রি পর্যন্ত পড়া এই ঘুগনি বিক্রেতা কবি কে নিয়ে ৫ জন পি এইচ ডি করেছেন এবং ১৪ জন স্কলার গবেষণা করছেন। তাঁর ঝুলিতে রাষ্ট্রপতি পদক 'পদ্মশ্রী', সম্বলপুর বিশ্ববিদ্যালয় থেকে প্রাপ্ত 'সাম্মানিক ডক্টরেট', ওড়িশার 'সাহিত্য একাডেমী' এর মতো পুরস্কার। এমন কি তাঁর গ্রন্থগুলি সম্বলপুর বিশ্ববিদ্যালয়ের মাস্টার্স এর সিলেবাসে স্থান পেয়েছে।
ওড়িশার বড়গড় জেলার ঘেনসে গ্রামে ১৯৫০ সালের ৩১ মার্চ এক অত্যন্ত গরিব পরিবারে জন্মগ্রহণ করেন এই কবি। মাত্র ১০ বছর বয়সেই পিতা-মাতা কে হারান। দারিদ্রতার জন্য মাত্র তৃতীয় ক্লাস পর্যন্ত পড়ার পরই পড়াশোনায় তাঁর ছেদ পড়ে। তারপর কখনও হোটেলে কাপ ধোয়ার কাজ, কখনও হোস্টেলে রাধুনির কাজ, কখনও বা ঘুগনি বিক্রির মতো কাজ করতে বাধ্য হন। তবুও কখনও জীবন যুদ্ধে তিনি হার মানেন না। তবুও তাঁর রক্ত থেকে কখনও কবি প্রতিভা হারিয়ে যায় নি। তিনি লিখতে থাকেন। সেইসঙ্গে কবিতা আবৃত্তি ও গানও গাইতেন।
কোশলি ভাষার এই কবির প্ৰথম কবিতা 'ধোদো বড়গাছ' (বুড়ো বটগাছ)। তাঁর রচনাগুলির মধ্যে অন্যতম হল 'ভাব' 'সুরত' সহ বহু জনপ্রিয় কবিতা। 'আচিয়া' 'বাছার' 'মহাসতী উর্মিলা' 'তারা মন্দোদরী' 'শিরি সামালাই' 'প্রেম পইচান' 'বীর সুরেন্দ্রসাই' 'শান্ত কবি ভিমাভাই' 'প্রেম কবি গঙ্গাধর' ইত্যাদি মোট ২০ টি মহাকাব্যের রচয়িতা এই কবি। তাঁর কাব্যগুলি সংকলিত করে প্রকাশিত হয়েছে হলধর গ্রন্থাবলী, হলধর গ্রন্থাবলী-২ এবং তাঁর তৈরি নতুন কাব্যধারা 'হলধর ধারা' নামে বিশ্বে সমাদৃত।
মা সরস্বতীর বরপুত্র মহাকবি অথচ অতি সাধারণ মানুষটি হলেন 'লোক কবিরত্ন' 'পদ্মশ্রী' কবি হলধর নাগ।
অনেক অনেক শ্রদ্ধা ও প্রণাম জানাই তাঁর চরণে....
সংগৃহীত


সভ্যতার অন্তরালে অসংখ্য সম্প্রদায় এমন ছিলো, যারা পূর্বপুরুষদের মরদেহ সংরক্ষণ করে রাখার সংস্কৃতিকে সমাদর করত। একেক জাতির একেক কায়দা। একেক কেমিক্যাল অ্যাপ্লিকেশন। সবার মরদেহের আবার সংরক্ষণের সৌভাগ্য/দুর্ভাগ্য হত না।
নিচের ছবিটি ইন্দোনেশিয়ার পাপুয়া প্রদেশের একটি উপজাতির। যেখানে একজন দলনেতা তাঁর পূর্বপুরুষের সংরক্ষিত মৃতদেহ দেখাচ্ছেন। মৃতদেহটি মোটামুটি ২৫০ বছর পুরনো।
#সংগৃহিত
#bigyanpriyophotostories
#archaeohistories











চিকিৎসাবিজ্ঞানে নোবেল পুরস্কার পাওয়া "সাভান্তে পাবো'র" সহকর্মী ও ছাত্রদের উপযাপন😁
What a Celebration of lifetime accomplishment💚


"স্নেহ আছে বলিয়াই মা, সন্তানের
সেবা করে,তার মধ্যে দায় নাই"
(স্ত্রী শিক্ষা)
রবীন্দ্রনাথ ঠাকুর।।


" সুন্দরের কোন জাত নেই,
মুক্ত সে সদাই।"





"ভালবাসাকে বর্ণনা করা অসম্ভব,
এটি একটি অফুরন্ত রহস্য।"


আবার এসো মা🙏🙏🙏
সকল বন্ধুদের জানাই শুভ বিজয়ার আন্তরিক প্রীতি, শুভেচ্ছা ও ভালোবাসা ❤️🙏
"তোমার সোনার থালায় সাজাব আজ
দুখের অশ্রুধার।
জননী গো, গাঁথব তোমার
গলার মুক্তাহার।
চন্দ্র সূর্য পায়ের কাছে
মালা হয়ে জড়িয়ে আছে,
তোমার বুকে শোভা পাবে আমার
দুখের অলংকার।"
রবীন্দ্রনাথ ঠাকুর।।


বাংলাদেশের নারী ক্রিকেটের অন্যতম অনুপ্রেরনা সালমা খাতুন। তার হাত ধরেই এসেছে বাংলাদেশের ক্রিকেট ইতিহাসে প্রথম কোনো টুর্নামেন্টের শিরোপা। এশিয়াকাপ, এসএ গেমসে স্বর্ণ, দুটি বিশ্বকাপ কোয়ালিফায়ারের ট্রফি সহ ভারতের মাটিতে চারদলীয় টুর্নামেন্টের শিরোপা।
শুভ জন্মদিন সালমা খাতুন।











রেডিওতে 'অনলাইন ক্লাস' করছে বাচ্চারা! ১৯৩৭ সালে যুক্তরাষ্ট্রে পোলিও মহামারীর সময়ে স্কুল বন্ধ করে দিতে বাধ্য হয়েছিল কর্তৃপক্ষ। তখন রেডিওতে ক্লাস নেয়া শুরু হয়। প্রায় প্রত্যেক ঘরে তখন রেডিও ছিল। এটি ছিল তখনকার বিনোদন/সংবাদের একমাত্র মাধ্যম। ছবিটি যুক্তরাষ্ট্রের শিকাগোতে তোলা ।
#সংগৃহিত








ঈশ্বরচন্দ্র বিদ্যাসাগরের হাঁপানি ছিল। শীতকালে বাড়ত। তাই শীতে দু’বেলা গরম চা খেতেন। এক দিন চা খাওয়ার কয়েক ঘণ্টার মধ্যে হাঁপের টান একদম কমে গেল। ঈশ্বরচন্দ্র বিদ্যাসাগর অবাক! গৃহভৃত্যকে ডেকে জিজ্ঞাসা করলেন, ‘‘আজ চায়ে কি আদার রস মিশিয়েছিলে?’’
ভৃত্য না বললেন এবং স্বীকার করলেন যে, তাড়াহুড়োয় আজ কেটলি না-ধুয়েই চা করে ফেলেছিলেন। বিদ্যাসাগর তাঁকে কেটলি আনতে বললেন। আনার পর কেটলির ভিতর পরীক্ষা করে তিনি স্তম্ভিত হলেন! অবশিষ্ট চায়ে দু’টো আরশোলা পড়ে রয়েছে। মাথায় বিদ্যুৎ খেলে গেল। আরশোলা বেশি জলে সেদ্ধ করার পর, তাকে অ্যালকোহলে ফেলে ছেঁকে ডাইলিউট করে হোমিয়োপ্যাথির মতে ওষুধ বানিয়ে নিজে ও অন্যদের দিয়ে পরীক্ষা করে দেখলে কেমন হয়, তাতে হাঁপানি, সর্দি সারে কি না! লোককে না জানালেই হল ওষুধে কী আছে। ভাবনাকে কাজে পরিণত করতে দেরি করেননি। জানা যায়, সেই ওষুধে অনেকের রোগের উপশম করেছিলেন বিদ্যাসাগর!
সমাজ সংস্কারক ঈশ্বরচন্দ্র বিদ্যাসাগরের নাম তো সবাই জানে, কিন্তু হাঁপানির ওষুধ Blatta orientalis এর আবিষ্কারকর্তা পন্ডিত ঈশ্বরচন্দ্র বিদ্যাসাগরের নাম কতজন জানে? নামিদামী ডিগ্রীধারী ডাক্তারদের পাশে “মেটিরিয়া মেডিকায়” এই ওষুধের প্রথম প্রয়োগকর্তা হিসেবে নাম আছে পন্ডিত ঈশ্বরচন্দ্র বিদ্যাসাগরের।
✍সংগৃহীত





মানুষ মানুষের জন্য..... 💟
পানির গ্লাসে ছিল এসিড মিশ্রিত পানি।
পরকিয়ায় লিপ্ত স্বামী পিপাসিত স্ত্রীকে পানির বদলে এসিড পান করতে দেয়। ১৮ বছরে বয়সী স্ত্রী পপি রানী দাস তা জানতো না। অসুস্থ পপি রানী পানি ভেবে এসিড পান করে। তারপর যা হবার তাই হলো! তার মুখ, খাদ্যনালী ও পাকস্থলী পুড়ে গলে গিয়েছিল।
দীর্ঘ সাত বছর বাংলাদেশ এসিড সারভাইভার্স ফাউন্ডেশন হসপিটালে চিকিৎসা চলছিল তার। খেতে পারতো না, গিলতে পারতো না কোন খাবার। তাই বাইরে থেকেই একটা নলের সাহায্যে তরল খাবার শরীরে ঢোকানো হতো। জীবন ও মৃত্যুর মাঝামাঝি সময়ে, ২০০৯ সালে স্বামীর হাতে এসিড পান করে দগ্ধ হয়ে অনেক যন্ত্রণা সয়ে অনেকগুলো বছর হাসপাতালে আশাহীন জীবন কাটানোর পর শুরু এক নতুন অধ্যায়।
২০১৬ সালের শুরুতে বাংলাদেশে আগুনে পোড়া রোগীদের চিকিৎসা সেবা দেয়ার জন্য ঢাকা সফর করেছিলেন কানাডার টরন্টোর প্লাস্টিক সার্জন ডা. টনি জং। ডা. টনি পপি রানীকে চিকিৎসা সেবা দেন। তিনি পপিকে আশ্বস্ত করেছিলেন যে, কানাডা ফিরে গিয়ে তিনি পপিকে কানাডাতে নিয়ে গিয়ে উন্নত চিকিৎসার ব্যবস্থা করবেন। সেই থেকে শুরু।
ডা. টনি কানাডা ফিরে গিয়ে শুরু করেন পপির জন্য তহবিল সংগ্রহের কাজ। জনে জনে গিয়ে এসিডে পপির পুড়ে যাওয়ার গল্প বলেন। কাজ হয়। এক বছরের চেষ্টার পর পপি রাণী দাস কানাডার টরন্টোর পিয়ারসন এয়ারপোর্টে নামলেন ২০১৭ সালের ফেব্রুয়ারি মাসের ১৫ তারিখ।
ইতোমধ্যো ডা. টনি গঠন করলেন পপি ট্রিটমেন্ট ফান্ড। এক মাসের মধ্যেই টরন্টোর কয়েকটি ধনী পরিবার সহ অন্যান্য ডোনারের ডোনেশন সংগ্রহ হয় সাত লক্ষ মার্কিন ডলার। জার্মানির মিউনিখের অ্যানেস্থেসিস্ট ডা. ইনজি হ্যাসেলস্টেইনার ও তার বোনের প্রচেষ্টায় সংগ্রহ হয় আরও সাতাশ হাজার ইউরো।
দীর্ঘ মেয়াদি চিকিৎসার জন্য হাসপাতালের বাইরে পপির থাকার বন্দোবস্তে এগিয়ে আসেন কানাডার বাংলাদেশ কমিউনিটির মহৎপ্রাণ মানুষেরা। সেই সাথে টরন্টো জেনারেল হসপিটালের মেডিকেল টিমের স্পেশালিস্ট ডাক্তার ও অ্যানেস্থেসিস্ট সবাই তাদের ফি পুরোটাই ফ্রি করে দেন। পপির অপারেশনের জন্য টরন্টো জেনারেল হাসাপাতালের অপারেশন থিয়েটার অফ টাইমের জন্য ব্যবহার করারও অনুমতি দেয়া হয় যাতে কানাডার অন্যান্য নিয়মিত রোগীদেরও অপারেশন সেবার ব্যাঘাত না ঘটে। সেইসাথে অপারেশন চার্জও সম্পূর্ণ ফ্রি করে দেয়া হয় পপির জন্য। ডা, জিলবার্ট ও ডা. গোল্ডস্টেইনের তত্ত্বাবধানে পপির বাম বাহুর চামড়া থেকে নতুন কোষ উৎপন্ন করে নতুন করে খাদ্যনালী, পাকস্থলী, শ্বাসনালী পুন:নির্মাণ করা হয়। যুগান্তকারী সাফল্য আসে। এখন পপি স্বাভাবিক ভাবে খাবার গিলে খেতে পারে। শক্ত খাবারের হজম প্রকৃয়া স্বাভাবিক হতে আরও কিছুদিন চিকিৎসা নিতে হবে।
কৃতজ্ঞতা স্বীকার- Dr. Soheli S Ripa, Montreal.
ফেসবুক থেকে সংগৃহীত








সেই ১৬ বছর বয়সে পালিয়ে গিয়েছিলেন ৩১ বছরের প্রেমিক গণপত রাও ভোঁসলের সঙ্গে। বিয়ের পর প্রেমিক হয়ে গেলো অত্যাচারী, মদ্যপ। দিনে চারটে লোকের বাড়িতে রান্না করে ছেলেমেয়ে মানুষ করেন, নিজে চালিয়ে যান গান। গান ছাড়া আপনার প্রিয় নেশা রান্না, তা ওই পুরোনো অভ্যাস থেকে। একবার বলেওছিলেন, "গায়িকা না হলে আমি শেফ হতাম।"
অত্যাচার সীমা ছাড়ালে স্বামীকে ছেড়ে দুই সন্তানকে নিয়ে যখন সংসার ছাড়েন, তখন আপনি অন্তঃস্বত্তা। তবু ভোঁসলে পদবি ছেড়ে আবার মঙ্গেশকর হতে চাননি ।
তাতেও কি যন্ত্রণা কমেছে আপনার‌ ?
সুরকার ও পি নায়ারের সম্পর্ক তৈরি হয়েছে, ভেঙেছে। দিদি লতা মঙ্গেশকরের সঙ্গে তিক্ত হয়েছে সম্পর্ক।
রাহুলদেবের সঙ্গে প্রেম করে বিয়ে করেছেন, শেষ দিকে আগের মতো সম্পর্ক মধুর ছিল না। রাহুল থাকতেন আলাদা।
২০১২ সালে আপনার সাংবাদিক মেয়ে বর্ষা আত্মহত্যা করে অবসাদ থেকে।
২০১৫ সালে ছেলে হেমন্ত মারা যায় ক্যান্সারে, আপনি তখন সিঙ্গাপুরে শো করছেন। ছেলের সঙ্গেও সম্পর্ক শেষ দিকে ভালো ছিল না, ওর বউকে কেন্দ্র করে।
এত ব্যক্তিগত ট্র্যাজেডি সহ্য করে জনসমক্ষে যখন আজও আপনি গান করেন, মনে হয়, কোটি টাকার ঝাড়বাতি জ্বলে উঠলো সুরে, প্রাণশক্তিতে। এত প্রাণশক্তি কোথায় পান ? নিশ্চয়ই ‘জীবন গান’ থেকে। যে গানে গলা একবার তারসপ্তকে ওঠে, একবার নামে। একবার সুখ হাসে, একবার যন্ত্রণা এসে হাজির হয়। একদম আপনার জীবনের মতো।
আর একাকিত্ব ? সেতো আপনি লাখো মানুষের মাঝে থাকলেও অনুভব করতে পারেন .... যদি সেটাই হয়ে থাকে আপনার নিয়তি !
শুভ জন্মদিন আশা ভোঁসলে।
🙏🙏🙏🙏🙏🙏🙏🙏🙏🙏
*************************************** (Collected)











আজকে কিনলাম বইটা। এক কথায় অসাধারন বই। বইয়ে হিরো আলমের ছোটবেলার কথা আছে। তার চানাচুরের বিজনেস, সিডির বিজনেস, মিউজিক ভিডিওর বিজনেস নানান গল্প আছে। আছে তার ইলেকশনের কাহিনী। ক্লাস সেভেন পাশ এবং দেখতে অসুন্দর এই লোকটার জিদ আছে, সাহস আছে। হিরো আলমের বইয়ের ১০টা চুম্বক লাইন।
১। আপনারা শিক্ষিত কাগজে কলমে, মনুষ্যত্বের শিক্ষা শিক্ষিত লোকের মাঝে তেমন একটা নাই।
২। আমি অশিক্ষিত হয়ে লাত্থি উস্টা খেয়েও বেচে আছি, আপনারা শিক্ষিতরা কেন আত্মহত্যা করেন?
৩।
আমার চেহারাটা নিয়ে আর কি বলবেন? আল্লাহই তো আমারে বানাইছে। আমি তো বানাই নাই। আমি কি করবো? এই চেহারা চেঞ্জ তো করতে পারবো না৷
৪। জীবনের সব ব্যবসা আমি টাকা দিয়ে করেছি, শুধু নির্বাচন ছাড়া।
৫। শিক্ষিতরা যে আমারে নিয়ে মজা করেন, আমার জায়গায় থাকলে তো রিসকা চালায়ে খাইতেন। আমি তো তাও চেহারা খারাপ বলে মিডিয়ায় আইছি, আপনার তো চেহারা মুটামুটি। আপনি তো তাও পারতেন না।
৬। আমি আমার ভক্তগো একবার ধন্যবাদ দিলে সমালোচকগো দুইবার ধন্যবাদ দেই। তারা আমার ভিডিও খিয়াল করে দেখে। ঘুমাতে যাওয়ার আগেও দেখে, উইঠেও দেখে।
৭। সারটিফিকেট ধারী শিক্ষিত লোক হইলো ভীতু। নিজেরা তো কিছু করবেই না, কেউ করতে দেখলেও গা জ্বলে। এরা যে কি চায় নিজেরাই জানে না।
৮। আমি পরিত্যক্ত সন্তান হয়ে চানাচুর বেচে, সিডি, ডিস লাইন, মিউজিক ভিডিও করে ১০-১৫টা মানুষের দায়িত্ব নিতে পারি, আপনি শিক্ষিত হয়ে কিছু পারেন না কেন?
৯। আমি হিরো আলম আমার ভিডিও দেখে খালি মানুষ হাসবে এই জন্যে কাজ করি। আমার মাইনসের হাসিমুখ দেখতেই ভালো লাগে। এই সব ভাইরাল, সমালোচনা এসবের জন্যে কাজ করি না।
১০। আমি সকল বিধবা মা, পরিত্যক্ত নারী ও শিশুদের জন্যে একটা সংস্থা করে যেতে চাই, যাতে, আমার মায়ের মতো কারো মার যেন মাইর খেয়ে রাস্তায় বাচ্চা নিয়ে রাত কাটানো না লাগে।
দৃষ্টিভংগি বদলান, আমরা সমাজকে বদলে দিবো।
হিরো আলম
বইমেলা ২০১৯
তরফদার প্রকাশনী
দাম ২০০ টাকা
কালেক্টেড পোস্ট














আফ্রিকার এক জনজাতির কয়েকটি বাচ্চার সাথে খেলতে খেলতে এক নৃতত্ববিদের অদ্ভুত উপলব্ধি হয়।তিনি ভেবেছিলেন ওদের সাথে একটা মজার খেলা খেলবেন কিন্তু শেষ পর্যন্ত ঐ শিশুরা তাঁকে প্রশ্নের মুখে দাঁড় করিয়ে দিল।
পুষ্টিকর বেশ কিছু ফল একটা ঝুড়িতে রেখে ঝুড়িটা একটা গাছের কাছে তিনি রাখেন এবং ওদের বলেন যে বাচ্চা প্রথম গাছটার কাছে পৌঁছতে পারবে সেই ঝুড়িভর্তি ফলগুলো পাবে।
দৌড়নোর জন‍্য সঙ্কেত দেওয়ার পর তিনি অবাক হয়ে গেলেন।দেখলেন কেউ ছুটলো না।কেউ আগে গেল না।সবাই হাত ধরাধরি করে একসাথে গাছের কাছে গেল আর ফলগুলো খেতে লাগলো একসাথে মিলে।যখন উনি ওদের কাছে জানতে চাইলেন যে তারা এরকম কেন করলো তখন সেই জনজাতীয় ভাষায় শিশুরা তাঁকে একটাই শব্দ বললো -'উবুণ্টু'।যার অর্থ হল বাকীরা যদি দুঃখে থাকে আমি সুখী হবো কি করে!!ওদের ভাষায় 'উবুণ্টু' শব্দের অর্থ হল আমি আছি কারণ আমরা সবাই আছি তাই।
ঐ জনজাতির মানুষ জানে সুখী হওয়া কাকে বলে।ওদের আমরা বলি অ-সভ‍্য।আর সুখের পাঁজরে বর্শা হেনে এগিয়ে চলে আমাদের সভ‍্যতা।
© সংগৃহীত


foodart
নৌকা ভর্তি মোচার ঘন্ট।
নারকেল কোরা দিয়ে বানানো মেঘ।
চার মগজ দিয়ে বানানো বৃষ্টির ফোঁটা।
মোচার খোল দিয়ে বানানো নৌকো।
ভাত দিয়ে বানানো নদীর জল।
পেয়াঁজ দিয়ে বানানো মাছ।
সংগৃহিত -BhojAdda





ইনি একজন গবেষক বিজ্ঞানী।
কানাডার এক বিশ্ববিদ্যালয়ে কোয়ান্টাম কম্পিউটিং ও ফিজিক্স অ্যাস্ট্রোনমি পড়ান।কিন্তু নাড়ির টানে মাঝে মাঝে পড়াতে আসেন হলদিয়ার নিজের স্কুলে।
সেটা ২০০০ সাল।মাধ্যমিক পরীক্ষায় রেজাল্ট বের হতেই মেদিনীপুরের হলদিয়ার চকদ্বীপা হাইস্কুল খবরের শিরোনামে। রাজিবুল ইসলাম নামে এক ছাত্র এই স্কুল থেকে মাধ্যমিকে রাজ্যের মধ্যে প্রথম হন। তারপর নরেন্দ্রপুর রামকৃষ্ণ মিশন হয়ে যাদবপুর বিশ্ববিদ্যালয় এবং হার্ভার্ড বিশ্ববিদ্যালয় হয়ে এখন কানাডার ওয়াটারলু বিশ্ববিদ্যালয়ে নেতৃত্ব দিচ্ছেন কোয়ান্টাম কম্পিউটিং ও ফিজিক্স অ্যাস্ট্রোনমিতে। এবার নিজের স্কুলের পড়ুয়াদের উদ্বুদ্ধ করতে শিক্ষকের ভূমিকায় অবতীর্ণ হয়ে হাতেকলমে পদার্থ বিজ্ঞানের তালিম দিলেন গবেষক অধ্যাপক রাজিবুল ইসলাম।
রাজিবুল ইসলাম কানাডার ওয়াটারলু বিশ্ববিদ্যালয়ের কোয়ান্টাম কম্পিউটিং অ্যান্ড ডিপার্টমেন্ট অফ ফিজিক্স অ্যাস্ট্রোনমির অধ্যাপক বিজ্ঞানী। কিন্তু শিকড়ের টান তার থেকেই গেছে। তাই ফিরে আসেন বারবার নিজের স্কুলে।
চকদ্বীপা হাই স্কুলের বিবেকানন্দ প্রেক্ষাগৃহে অনুষ্ঠিত বিজ্ঞান শিক্ষা ও উদ্বুদ্ধকরণ শিবিরে প্রধান অতিথি ছিলেন তিনি । সঙ্গে ছিলেন পদার্থ বিজ্ঞানের দুই অধ্যাপক কাঁথি প্রভাত কুমার কলেজের প্রদীপ্ত পঞ্চধ্যায়ী , কৌশিক নন্দ এবং বিজ্ঞান সঞ্চারক ভবানীচক অঘোরচাঁদ হাই স্কুলের পদার্থবিদ্যার শিক্ষক শ্রেয়াম জানা। সীমাবদ্ধতা ভুলে সম্ভাবনার বিষয়ে ছাত্রছাত্রীদের বেশি করে ভাবার পরামর্শ দিলেন তিনি । ছাত্রছাত্রীদের উদ্দেশে তিনি বলেন, ‘যে ছেলেটি লেখাপড়ায় ভাল। তার সঙ্গে সঙ্গে পাড়ার ইলেক্ট্রিকের দোকানে অথবা লেদে কিংবা পাড়ার সাইকেল, মোটর সাইকেল দোকানে কাজ করে। সে অনায়াসেই অসুবিধা দূর করে সারিয়ে দেয়। আমাদের এই রকম ছেলে দরকার, যারা কিনা বই পড়ার সঙ্গে সঙ্গে হাতেনাতে কোনও সমস্যার যুক্তিনির্ভর সমাধান অনায়াসে করতে পারে।'
এছাড়াও তিনি বলেন, ''এই রকম শিবির চালিয়ে যেতে হবে। উদ্ভাবনী হতে গেলে নিজেকে প্রশ্ন করে খুঁজতে হবে নতুন নতুন যুক্তি। যা একটা বহমান প্রক্রিয়া। কোয়ান্টাম ফিজিক্সের বিষয়েও ব্যাখ্যা দেন তিনি। তিনি বলেন এই পদ্ধতিতে শূন্যস্থানের মধ্যে আয়নিত পরমাণুকে বন্দি করে লেজার রশ্মি দিয়ে তাকে পরমশূন্য তাপমাত্রায় ঠান্ডা করে ব্যবহার করা হয়। কোয়ান্টাম ধর্ম।"
বিজ্ঞান শিক্ষার গুরুত্বের কথা বুঝিয়ে বলেন। দর্শকাসনে তখন শয়ে শয়ে ছাত্রছাত্রী। এছাড়া ছিলেন স্কুলের শিক্ষক-শিক্ষিকারা। শিক্ষক শিক্ষিকা সহ ছাত্রছাত্রীরা মন্ত্রমুগ্ধের মতো হয়ে শুনছিলেন একদা এই স্কুলের প্রাক্তনি বর্তমানে বিজ্ঞানী ও অধ্যাপক রাজিবুল ইসলামের বক্তব্য।চকদ্বীপা হাই স্কুলের প্রধান শিক্ষক মণিশঙ্কর গিরি বলেন, 'রাজিবুলবাবু ইঞ্জিনিয়ার কিংবা সফল ডাক্তার হতে পারতেন। কিন্তু মৌলিক বিজ্ঞানের টানে আজকে এতদূর এগিয়েছেন। যা বিদ্যালয়ের বর্তমান ছাত্রছাত্রীদের কাছে শিক্ষণীয়। বিজ্ঞান শিক্ষা ও উদ্বুদ্ধকরণ শিবিরে প্রধান অতিথি হিসেবে রাজিবুল ইসলাম এর উপস্থিতি ছাত্র-ছাত্রীদের মনে আলাদা প্রেরণা যোগাবে।'
সংগৃহিত


মরুভূমিতে যারা ঘুমায়, ঘুমানোর সময় বিষাক্ত বিচ্ছু/বিছে পোকা বাহ বিষাক্ত সাপ থেকে বাঁচানোর অভিনব পদ্ধতি।
সংগৃহিত


আমরা যারা প্রোগ্রামিং করি তাদের সবচেয়ে বেশি ফোকাস থাকতে হয় । কারণ কোনো একটা লাইন এর ভ্যারিয়েবল , কমা, কোলন ছুটলেই কপালে বাজ পরে যায় ! এই c/c++ এর এই এক কমা খুঁজতে সারারাত পার করে দিতে হয় । মনে একটাই চিন্তা ছিলো , যদি নরমাল কীবোর্ডের মত এখানেও কিছু ভুল গেলে রেড লাইন দেখা যেত ? যেমন টা আমরা সবচেয়ে ভালো ভাবে বুঝেছি grammarly অ্যাপ আসার পর থেকে । কেমন হতো যদি আমাদের কোডিং এর জন্য এই অ্যাপ কাজ করতো ?
ব্যাপক না..?
আমাদের এই মনের দুঃখের অবসান ঘটিয়েছে আমাদের দেশেরই এক ১৮ বছর বয়সী যুবক ইশরাক খান । তিনি kodezi নামের একটি অ্যাপ বানিয়েছেন যা grammarly এর মত করে ভুল হলে দেখিয়ে দিবে , সঠিক কোড প্রদর্শন এবং দিক নির্দেশনা দেখাবে । এতে সময় এবং মানসিক চাপ অনেকাংশেই কমে যাবে প্রোগ্রামারদের । এই অ্যাপ বর্তমানে আমেরিকাতে ব্যাপক জনপ্রিয়তা লাভ করেছে এমনকি বড় টেক কোম্পানি গুলোও এর প্রতি বিশেষ ভাবে আকর্ষিত । ইশরাক খান বাংলাদেশে জন্মগ্রহণ করেন এবং ১১ বছর বয়সেই পরিবার সহ আমেরিকা চলে যান । বর্তমানে তিনি সুনামধন্য স্টান্ডফর ইউনিভার্সিটি তে কম্পিউটার সাইন্স বিষয়ে অধ্যয়নরত আছেন ।
সংগৃহিত


দিব্যি অন্ধকারে ঘুমোচ্ছিলাম। হঠাৎ বলা নেই কওয়া নেই মুখের উপর কে যেন তীব্র আলো ফেলে কাঁচা ঘুমটা ভাঙ্গিয়ে দিল। তারপর মুন্ডুটা ধরে টেনে হিঁচড়ে নরম গরম কোটর থেকে বের করে দিল। তাতে ও হল না , মাথা নিচে পা উপরে করে ঝুলিয়ে পিঠে দমাদ্দম ঘা মারতে লাগল। একজন আবার এরই মধ্যে ক্যাঁচ করে কখন নাড়িটাকেও কেটে দিয়েছে। আমি এতক্ষন সহ্য করে ছিলাম , আর পারলাম না। পরিএাহী চিৎকার জুড়লাম। তারপর একজন আমাকে গরম জলে ফেলে যেটা করতে লাগল তাকে ধরপাকড় ছাড়া আর কীইবা বলা যায় ?
" আরে বাবা আমি কি আর সাঁতার জানি
না " ? এতদিন তো সাঁতার কাটলাম । যাইহোক সেখান থেকে তুলতেই আমার কাঁপুনি শুরু হল। তারপর ঐ চেনা কোটরটার গন্ধ পেলাম , গলাটাও শুনে চেনা গেল। ভাবলাম যাক এবার আমার অন্ধকারে ঘুমাবো। কিসের কী ?
আমাকে এই ভদ্র মহিলার সামনে নিয়ে যাওয়া হল। তিনি তখন শরশয্যায় শুয়ে আছেন। টেরিয়ে দেখে নিলুম আমার নিশ্চিন্ত কোটরে ঢোকার পথটি একজন সেলাই করে বন্ধ করে দিচ্ছে। ভদ্রমহিলার দৃষ্টি সেদিকে আকর্ষন করার চেষ্ঠা বৃথা গেল। ওনার চোখের সামনে একটা সবুজ রং এর পর্দা ফেলা আছে। যাতে করে তিনি তার পেটে কী কী কান্ড করা হচ্ছে টের না পান ।
তারপর অস্বস্তিকর ভাবে আমার দুই ঠ্যাঙ ফাঁক করে একজন তাকে বলতে বলল , আমি ছেলে না মেয়ে ।
আমার ভারী অপমান হল , এ আবার কি ?
আমার কি কোন প্রাইভেসি নাই ?
এরপর একজন নার্স আমাকে নিয়ে গেল ঘরের বাইরে। একজন ভদ্রলোক মুখ কাঁচু মাঁচু করে এগিয়ে এলেন। আমার দিকে না তাকিয়ে আগেই নিজের স্ত্রী কেমন আছে জিগ্যেস করলেন। এই গলাটাও চেনা লাগল।
তারপর আমার সস্বন্ধে প্রথম কথা বললেন , একি এ এত কাঁপছে কেন ? গায়ে শিগগির কিছু চাপা দিন। বাস্তবিক আমার তখন ভীষন শীত করছিল ।আমার লোকটিকে তাই তেমন খারাপ লাগল না। নার্সটির কিন্তু সেদিকে ভ্রুক্ষেপ নেই। তার তখন আগ্রহ শুধু মিষ্ঠি খাওয়ার দিকে। এদিকে আমার পেট যে ক্ষিদেতে জ্বলে যাচ্ছে কে বোঝাবে ?
আমি এই অল্প অভিজ্ঞতায় দেখেছি একমাত্র চিৎকারই হচ্ছে মনোযোগ আকর্ষণের উপায়। যথারীতি চীৎকার করে কাঁদতেই আমাকে একটা তোয়ালে দিয়ে মোড়া হল । তারপর শরশয্যায় শায়িত ভদ্রমহিলাটির কাছে আবার আনা হল। তিনি তাঁর নল সূঁচ সরিয়ে কোনমতে আমার গালে একটা আঙ্গুল ছোঁয়ালেন।
উনি মিষ্ঠি করে বললে তাকিয়ে দেখ , আমি তোর ..." মা " ।
তারপরেই, মনে হল আমার সব কষ্ট দূর হয়ে গেলো।
#collected


চমৎকার লেখনী
এক ব্যাক্তির স্ত্রীর পঁয়তাল্লিশ বছর বয়সে মৃত্যু হল,সবাই যখন দ্বিতীয় বিয়ের পরামর্শ দিল।
উনি তখন বললেন স্ত্রীর সবচেয়ে বড় উপহার ছেলে আছে ওকে নিয়েই কেটে যাবে।
ছেলে যখন বয়স্ক হল ছেলেকে সব ব্যাবসা বুঝিয়ে দিয়ে কখনও নিজের আর কখনও বন্ধুর অফিসে সময় কাটাতে লাগলেন।
ছেলের বিয়ের পর উনি আরও বেশি একাকী হয়ে পড়লেন।
তখন পুরো বাসাতে বৌমার অধিকারে দিয়ে দিলেন।
ছেলের বিয়ের এক বছর পরে উনি দুপুরে খাবার খাচ্ছিলেন ছেলেও অফিস থেকে এসে হাত মুখ ধুয়ে খাবার খাওয়ার জন্য তৈরি হচ্ছিল।
ছেলে শুনতে পেল বাবা খাবার পর দই চাইল আর বৌ জবাব দিল আজকে ঘরে দই নেই!
খাবার খেয়ে বাবা বাহিরে হাটতে চলে গেল।
কিছু পরে ছেলে তার বৌয়ের সাথে খাবার খেতে বসল।
খাবারে পাত্র ভরে দই ছিল ছেলে কোন প্রতিক্রিয়া না জানিয়ে খাবার খেয়ে অফিস চলে গেল।
কিছু দিন পর ছেলে নিজের বাবাকে বললেন ---"আজ আপনাকে কোর্টে যেতে হবে আর আজ আপনার বিবাহ হচ্ছে "।
পিতা আশ্চর্য হয়ে ছেলের দিকে দেখল আর বললেন "বাবা! আমার আর বিয়ের দরকার নেই, আর আমি তোমাকে এত স্নেহ দিই যে তোমারও মায়ের দরকার নেই, তো আবার বিয়ে কেন??
ছেলে বলল "বাবা, না আমি নিজের জন্য মা আনছি, না নিজের স্ত্রীর জন্য শ্বাশুড়ি আনছি!
আমি তো কেবল আপনার জন্য দই এর ব্যাবস্থা করছি! কাল থেকে আমি ভাড়া বাড়িতে আপনার বৌমার সাথে থাকব আর আপনার অফিসের এক কর্মচারীর মত বেতন নেব যাতে আপনার বৌমা জানতে পারে দই এর দাম কত।
*মা-বাবা আমাদের জন্যে ATM কার্ড হতে পারেন*
*কিন্তু তারা আমাদের দয়ায় না বরং আমরা তাদের দয়ায় বেঁচে থাকি।
#collected


এক সাংবাদিক ক্রিস্টিয়ানো রোনালদোকে জিজ্ঞাসা করেছেন।
তোমার মা এখনো তোমার সাথে থাকে কেন? তুমিতো মিলিয়ন মিলিয়ন ডলার সাহায্য কর, তবে তুমি কেন তোমার মার জন্য একটি বাড়ি বানিয়ে দেও না?
ক্রিস্টিয়ানো রোনালদো :
"আমার মা বহু কষ্ট করে আমাকে বড় করেছেন এবং তিনি আমার জন্য তার জীবন দিতে প্রস্তুত ছিলেন, তিনি ক্ষুধার্ত থেকে ঘুমাতে যেতেন, শুধু আমাকে খেতে দিতেন, আমাদের কাছে কোন টাকা ছিল না।
আমি আমার প্রথম জুতা কিনতে ৭ দিনের মধ্যে ৭ দিন এবং রাতে ক্লিনার হিসাবে কাজ করেছি, যাতে আমি একজন খেলোয়াড় হতে পারি।
আমার সমস্ত সাফল্য আমি তাকে উৎসর্গ করেছি এবং আামাকে আদর করে মানুষের মতো মানুষ বানানোর জন্য তাকে অনেক ধন্যবাদ এবং যতদিন তার জীবন আছে, আমি চাই সে সর্বদা আমার পাশে থাকুন, অর্থ দিয়ে সব কিছু হয় না, আমি যা দিতে পারি তাকে, সবকিছুই তার আছে কিন্তু সন্তানের ভালোবাসা যত্ন সেবার চেয়ে বড় কিছু হয় না।
পৃথিবীতে তিনি আমার সবচেয়ে বড় আশ্রয় এবং বিধাতার থেকে আমার জন্য সবচেয়ে বড় উপহার "!!!!
সংগৃহীত


হার না মানা মা
মা কখনও হার মানে না......
এই ছবিটি আর্জেন্টিনার একটি শহরের কোন এক জায়গার "ডিটেনশন" ক্যাম্পের। ছবিটি এটাই প্রমাণ করে কোন বাধাই মাতৃত্বকে তার সন্তান থেকে দূরে রাখতে পারেনা।
মায়ের ভালোবাসা বাধাহীন, সীমাহীন, শর্তহীন, শাশ্বত ও চিরন্তন।
"মাতৃত্বের' কোন রূপ নেই । মা যেমনই হোক সে সর্বদা এবং সর্বত্র 'মমতাময়ী।"
রবীন্দ্রনাথ ঠাকুর
( জীবনস্মৃতি)
ছবি সংগৃহীত-





প্রতি বছর পনেরোই আগস্টের পরের দিন পাগলটাকে দেখা যায় এ গলিতে ও গলিতে , এ রাস্তায় ও রাস্তায় , এ মোড়ে ও মোড়ে , ডাস্টবিনের পাশে ,নর্দমার ধারে। সকাল থেকে রাত পর্যন্ত চষে বেড়ায় শহরের এ কানা থেকে সে কানা, কাঁধে বস্তা নিয়ে ।
সকালবেলা কৌতুহল বশে জিজ্ঞাসা করেছিলাম,
"তোমার নাম কী?"
বলেছিল , "ক্ষুদিরাম" ।
দুপুরে দেখলাম পোষ্ট অফিসের সামনে , ডাস্টবিনে হাত ঢুকিয়ে কী সব খুঁজছে , বললাম ,
"কী খুঁজছ ক্ষুদিরাম?"
উত্তর দিল, "আমি ক্ষুদিরাম নই , প্রফুল্ল চাকী।"
অবাক হলাম ।
বিকালে আবার দেখা , বললাম,
"প্রফুল্ল চাকী চা খাবে?"
ও বলল , "আমার নাম কানাইলাল" ।
এবার বিস্ময়।
সন্ধের মুখে বড় রাস্তার মোড়ে জটলা দেখে থমকে দাঁড়ালাম। জিজ্ঞাসা করলাম ,
"কী হয়েছে?"
ভীড়ের থেকে একজন বলল, "একটা চোর ধরা পড়েছে।"
ভীড় ঠেলে এগিয়ে গিয়ে দেখলাম , ল্যাম্প পোষ্টে বাঁধা সকালের ক্ষুদিরাম দুপুরের প্রফুল্ল চাকী বিকালের কানাইলাল।
পাশে মাল বোঝাই বস্তা, যা ছিল সকালে খালি।
একজন বলল ,ঐ বস্তায় আছে চুরি করা জিনিস ।
খটকা লাগল ,জিজ্ঞাসা করলাম ,
"চুরি করেছ?"
ও নির্বিকার, কোনো উত্তর দিল না।
আমি বস্তার মুখের বাঁধন খুলে মাটিতে ঢেলে দিলাম , বেরোল ছেঁড়া , ফাটা ,দুমড়ানো ,মোচড়ানো, প্লাস্টিকের ও কাগজের যত জাতীয় পতাকা । রাস্তা , ডাস্টবিন , নর্দমা থেকে কুড়িয়ে ভরেছে বস্তায় ।
মুহূর্তে ভীড় হল অদৃশ্য, .চোখ ভরা জল নিয়ে বাঁধন খুলে দিলাম পাগলের। আমার মুখের দিকে তাকাল একবার, তারপর মৃদুস্বরে বলল,
"যেন কেউ পা দিয়ে মাড়িয়ে না যায় তাই ...."
তারপর আবার পতাকা গুলো বস্তায় ভরে নিয়ে চলে গেল দূর থেকে দূরে ।
আমি দাঁড়িয়ে রইলাম স্থানুর মতো অপার বিস্ময় আর যন্ত্রণা বুকে নিয়ে ।
চলুক সত্তিকারি কলম
সংগৃহীত


কবরে গিয়েও শান্তি নাই, পুলিশ গ্রেপ্তার করছে! 😐
বগুড়ার শাজাহানপুরে নিজ বাড়ির উঠানে কবর খুঁড়ে ভেতরে ঢুকে ১০ ঘণ্টা কাটিয়েছেন মিজানুর রহমান রনি (২২) নামের এক শিক্ষার্থী। খবর পেয়ে তাকে ও তার ভাইকে আটক করে থানায় নিয়ে গেছে পুলিশ।
সোমবার (২২ আগস্ট) সকাল ১০টার দিকে ঘটনাস্থলে গিয়ে কবর থেকে রনিকে আটক করে পুলিশ। জীবিত অবস্থায় কবরের অভিজ্ঞতা ইউটিউবে পোস্ট করার জন্য রনি এমন কাণ্ড ঘটান বলে পুলিশ জানিয়েছে।
রনি উপজেলার আমরুল ইউনিয়নের রাধানগর গ্রামের মোকছেদ আলীর ছেলে। তিনি চাঁপাইনবাবগঞ্জ পলিটেকনিক ইনস্টিটিউট থেকে চলতি বছর ডিপ্লোমা পাস করেছেন।
স্থানীয় ও পুলিশ সূত্র জানায়, মিজানুর রহমান রনি নিজ বাড়ির উঠানে কবর খুঁড়ে রোববার (২১ আগস্ট) রাত ১১টার দিকে সবার অজান্তে খাবার, পানি, লাইট, ক্যামেরা নিয়ে কবরে ঢোকেন। কবরে যাতে গরম না লাগে সেজন্য ওপর থেকে প্লাস্টিকের মোটা পাইপের সঙ্গে বৈদ্যুতিক ফ্যান লাগিয়ে নেন। সোমবার সকালে বিষয়টি জানাজানি হলে স্থানীয়দের মাঝে চাঞ্চল্যের সৃষ্টি হয়। খবর পেয়ে পুলিশ ঘটনাস্থলে এসে রনি ও তার বড় ভাই মিলনকে আটক করে থানায় নিয়ে যায়।
ঘটনার সত্যতা নিশ্চিত করে শাজাহানপুর থানার উপ-পরিদর্শক (এসআই) শামীম হাসান জানান, রনি একজন ইউটিউবার। কবরের অভিজ্ঞতা ভিডিও করে তা ইউটিউবে পোস্ট করার করার জন্য তিনি এই কাজ করেছেন বলে প্রাথমিক জিজ্ঞাসাবাদে জানিয়েছেন। তাকে আরও জিজ্ঞাসাবাদ চলছে। সন্দেহজনক কিছু পেলে আইনগত ব্যবস্থা নেওয়া হবে।
© সংগৃহীত।


টমাস ফুলার হচ্ছেন একজন আফ্রিকান দাস যিনি 1724 সালে 14 বছর বয়সে দাসত্বে বিক্রি হয়েছিলেন।
গনিতে তার ছিল অসাধারণ পান্ডিত্য যে কারনে কখনো কখনো সে "ভার্জিনিয়ার ক্যালকুলেটর" নামেই মানুষের কাছে অধিক পরিচিতি পেত। তার মাথায় ছিল জটিল গণিত সমস্যা সমাধান করার অসাধারণ ক্ষমতা।
তাকে জিজ্ঞাসা করা হয়েছিল যে দেড় বছরে কত সেকেন্ড হয়, তিনি প্রায় দুই মিনিটের মধ্যে উত্তর দেন, 47,304,000
আবার
তাকে জিজ্ঞাসা করা হয়েছিল যে ৭০ বছর ১৭ দিন ১২ ঘন্টা বয়সে একজন মানুষ মারা গেলে সে মোট কত সেকেন্ড বেঁচে ছিলেন?
কৃতদাসটি দেড় মিনিটে উত্তর দেয় 2,210,500,800
# সংগৃহিত





সারাদিন কত্তো কাজ করি কেউ দেখে না।সবাই শুধু পেট টাই দেখে।🥺
ছবি সংগৃহিত





ছোটবেলায় আগষ্ট সেপ্টেম্বর মাস মানেই, ঠাকুরের কাজ কতদূর হলো কে জানে.. ❤️❤️
স্কুল থেকে ফেরার পথে এক বার দেখে নিতাম 🙏❤️
#collected


চাঁদের এই ৪৮টি রঙ ক্যাপচার করতে ফটোগ্রাফার মার্সেলা জুলিয়া পেসের ১০ বছর লেগেছে!





বছরের সবচেয়ে বড় ঝুলন যাত্রা।
🙏 হরে কৃষ্ণ 🙏


"ইহাদের করো আশীর্বাদ।ধরায় উঠেছে
ফুটি শুভ্র প্রাণগুলি,নন্দনের এনেছে সস্বাদ"
(আশীর্বাদ)
__রবীন্দ্রনাথ ঠাকুর


মনে পরে আপনাদের ?








বেচেরা শিল্পী এখন পলাতক আছে🥱😃


১৮বছর ৮মাস চৌদ্দ দিন বয়স
একটি সঙ্গীতের ইতিকথা
এশিয়ার প্রথম বিপ্লবী যাকে ব্রিটিশ সরকার ফাঁসি দিয়েছিল। মেদিনীপুরের ক্ষুদিরাম ব্রিটিশ শাসনমুক্ত স্বদেশ চেয়েছিলেন৷ওরা তখন কথায়-কথায় ফাঁসি দিত আর শিকল পড়াতো৷ তেমন ভাবেই ১৯০৮ সালের ১১ অগস্ট, মায়ের -দিদির আদরের খুদের ফাঁসির নির্দেশ কার্যকর হয়। এক দিদি জুবেদা খাতুন আর তাঁর স্বামী, আইনজীবি নরেন্দ্রকুমার,কালিদাস অনেক চেষ্টা করেছিলেন তাঁকে বাঁচানোর৷
জনপূর্ণ মজফরঃপুর জেলা আদালত, কাঠগোড়ায় দাঁড়িয়ে আঠারো বছরের ঋজুদেহী এক তরুণ! সারা দেশ বিচারপতি Condoff এর রায় শোনার প্রতীক্ষায়। বিচারপতি এই তরুণকে মৃত্যুদন্ডের সাজা শোনালে তরুণটি হাস্যমুখে দাঁড়িয়ে রইলেন। বিস্মিত বিচারপতি অবাক হয়ে সেই তরুণকে জিজ্ঞাসা করল সে রায়ের অর্থ বুঝতে পেরেছে কিনা। তরুণটির সহাস্য উত্তর "অবশ্যই "।
মৃত্যুদন্ডের সাজা পাওয়া এক তরুণের এই কথা শুনে বিমূঢ় বিচারক আবার জিজ্ঞাসা করে তাঁর কিছু বলার আছে নাকি? তরুণটি নির্ভীক কন্ঠে জবাব দিলেন যদি তাঁকে কিছুটা সময় দেওয়া হয় তাহলে তিনি মহামান্য বিচারপতিকে বোমা তৈরীর কলাকৌশল শিখিয়ে দিতে পারেন।
আরক্তমুখে বিচারক আদালত কক্ষ ছাড়ে তার আগে অবশ্য এগারোই আগস্টের মধ্যে প্রাণদণ্ড কার্যকর করার নির্দেশ দিতে ভুল হয়নি!
১৯০৮ সালের ঐ তারিখ ,সকাল ছটায় মজফরঃপুরের জেলে ক্ষুদিরামকে ফাঁসি দেওয়া হয়! অমৃতবাজারসহ অন্যান্য পত্রিকায় লেখা হয় — -"তিনি নির্ভীক পদক্ষেপে আনন্দের সঙ্গে ফাঁসির মঞ্চে এগিয়ে যান এবং কালো টুপিতে মাথা ঢাকার আগের মুহূর্ত পর্যন্ত তাঁর মুখ সহাস্য ছিল দেশের জন্য আত্মৎসর্গকারী সর্বকনিষ্ঠ তরুণদের অন্যতম এই তরুণের"!
তারপর একটি গান-নিজেই একটি ইতিহাস সৃষ্টি করে
একবার বিদায় দে মা ঘুরে আসি।
হাসি হাসি পরব ফাঁসি দেখবে ভারতবাসী।
কলের বোমা তৈরি করে
দাঁড়িয়ে ছিলেম রাস্তার ধারে মাগো,
বড়লাটকে মারতে গিয়ে
মারলাম আরেক ইংলন্ডবাসী।
হাতে যদি থাকতো ছোরা
তোর ক্ষুদি কি পড়তো ধরা মাগো
রক্ত-মাংসে এক করিতাম
দেখতো জগতবাসী
শনিবার বেলা দশটার পরে
জজকোর্টেতে লোক না ধরে মাগো
হল অভিরামের দ্বীপ চালান মা ক্ষুদিরামের ফাঁসি
বারো লক্ষ তেত্রিশ কোটি
রইলো মা তোর বেটা বেটি মাগো
তাদের নিয়ে ঘর করিস মা
মোদের করিস দাসী
দশ মাস দশদিন পরে
জন্ম নেব মাসির ঘরে মাগো
তখন যদি না চিনতে পারিস
দেখবি গলায় ফাঁসি ।
দেশাত্মবোধক গান। গানটি রচনা ও সুর করেন বাঁকুড়ার লোককবি পীতাম্বর দাস৷ অনেকের মতে বরিশালের আর এক স্বদেশী গান রচয়িতা মুকুন্দ দাসই এটির রচয়িতা এবং সুরদাতা৷
শোনা যায়,ফাঁসির দিন বরিশালসহ বাংলার অনেক ঘরে সেদিন উনুন জ্বলেনি৷মুকুন্দ নিজে সারাদিন ঘুরে ঘুরে এই গানটি গেয়েছিলেন ৷ গানের কথা আর সুরে ভেসে যাননি,সেদিন এমন কোনো বাঙালি ছিলেন না!
পরে "সুভাসচন্দ্র বসু"চলচিত্রে লতা মুঙ্গেসকরের কণ্ঠে গানটির সুর দিগ-দিগন্তে ছড়িয়ে যায়! দেশ প্রেমী আর দেশের জন্যে যাঁরা আত্মত্যাগ করে মারা গেছেন, তাঁদের পরিজনদের আজও এই গান অশ্রুসজল করে তোলে৷
চিরজীবি প্রাণ ক্ষুদিরাম আর ভালোবাসার গান "একবার বিদায় দে মা.."আরো সহস্র বছর ধরে জেগে থাকবে সত্যিকার বাঙালির মনে!
# সংগৃহিত


দেশের সরকারি-বেসরকারি বিশ্ববিদ্যালয়ের শিক্ষার্থীদের নিয়মিত পর্যবেক্ষণ এবং নাসা, ইএসএ-এর মত আন্তর্জাতিক স্পেস এজেন্সির সাথে গবেষণার উদ্দেশ্যে উদ্যোগটি নিয়েছেন বেনু।


এই মানচিত্রটি বিশ বছর ধরে একটি ঈগলের গতিবিধি দেখায়। এটি রাশিয়ায় একটি ট্র্যাকার হিসাবে ইনস্টল করা হয়েছিল এবং অবশেষে বিশ বছর পরে সৌদি আরবের ভ্যালে দা ক্রিয়ানসায় মারা যায়। এই ঈগলটি তার বিশ বছরের জীবনে কতদিন ভ্রমণ করেছে এবং অনেক দেশে কত দূরত্ব ভ্রমণ করেছে তা দেখতে খুব আকর্ষণীয়। এছাড়াও, এটি লক্ষ্য করা আকর্ষণীয় যে ঈগলটি কীভাবে সমুদ্র পাড়ি দেওয়া এড়িয়ে গেছে। আপনি স্পষ্টভাবে দেখতে পাচ্ছেন যে ভূমির উপর দিয়ে উড়ে চলা চালিয়ে যাওয়ার জন্য এটিকে আরও বেশি সময় ঘোরানো ফেইটা ছিল। অনেক প্রজাতির পাখি তাদের সারা জীবন সাগরের উপর দিয়ে উড়ে কাটিয়ে দেয়, তবে একটি জিনিস নিশ্চিত এবং এই ঈগল অবশ্যই সমুদ্র পাড়ি দেওয়া এড়িয়ে চলে।
প্রকৃতিগতভাবে এটা অবিশ্বাস্য!
# সংগৃহিত


দুটি প্রাণ এক ঠাঁই তুমি তো এনেছ ডাকি,
শুভকার্যে জাগিতেছে তোমার প্রসন্ন আঁখি॥
এ জগতচরাচরে বেঁধেছ যে প্রেমডোরে
সে প্রেমে বাঁধিয়া দোঁহে স্নেহছায়ে রাখো ঢাকি।
রবীন্দ্রনাথ ঠাকুর
পর্যায় আনুষ্ঠানিক


তুমি রবে নীরবে,,,
শ্রদ্ধাঞ্জলি ক্ষুদিরাম বসু








|| অশ্রুর বদলে চোখ থেকে রক্ত ঝড়েছিল যেদিন ||
১৯৯৯ সালের ৩০ সেপ্টেম্বর, হিসাশি ওউচি নামক একজন জাপানি ল্যাব টেকনেশিয়ান মানব ইতিহাসে সর্বোচ্চ মাত্রার নিউক্লিয়ার রেডিয়েশনের সংস্পর্শে এসেছিলেন। জাপানের টোকাইমুরার একটি পারমাণবিক প্ল্যান্টে ওউচি সরাসরি একটি খোলা পাত্রে হাত দিয়ে একটি ইউরেনিয়াম দ্রবণ মিশ্রিত করছিলেন। দুর্ঘটনাক্রমে অত্যধিক ইউরেনিয়াম ঢেলে দিলে, সহসাই ঘটে হিংস্র এক বিস্ফোরণ।
পরের ৮৩ দিন ওউচিকে পুরো নরক যন্ত্রণা ভোগ করতে হয়। যেন পৃথিবীতেই তাঁকে নরকের অকল্পনীয় শাস্তি দেওয়া হচ্ছে। এই পারমাণবিক বিকিরণ তাঁর ত্বক পুরোপুরি গলিয়ে দেয়, এবং কান্নার সময় তাঁর চোখ দিয়ে অশ্রুর বদলে রক্ত ঝরত। টানা ৮৩ দিন তাঁকে এই পরিস্থিতির মধ্য দিয়ে যেতে হয়েছিল। চিকিৎসকদের নিকট তিনি মৃত্যু ভিক্ষা চাইলেও, তাঁরা তাতে রাজি হননি। শুধুমাত্র বৈজ্ঞানিক পরীক্ষা-নিরীক্ষার জন্যই একটি তাজা প্রাণকে তিনমাস ধরে তার ইচ্ছার বিরুদ্ধে বাঁচিয়ে রেখে অবর্ণনীয় শাস্তি দেওয়া হয়েছিল।
ইতিহাসে তিনি 'The Radioactive Man' নামে পরিচিত।


লেখাটা পড়ে আমার জীবন দর্শন একটু থমকে গেলঃ
আমি বৃদ্ধাশ্রমে আছি আজ প্রায় পাঁচ বছর হতে চলল। ভালই লাগে এখানে।
নিজের মত করে থাকা যায়।
মন চাইলে বই পড়ি না হলে গান শুনি।
কখনো কখনো এখানকার অন্যান্য বাসিন্দাদের সাথে গল্প করি।
আমার ভাল লাগে।
আমি ভাল আছি।
দুই ছেলে এক মেয়ে আমার।
বড় ছেলে যাওয়াদ,পেশায় ডাক্তার।
সপরিবারে অস্ট্রেলিয়ায় থাকে।
জহির,আমার ছোট ছেলেটা দেশেই থাকে।
পৈত্রিক ব্যবসা দেখাশোনা করে।
মেয়েটা ব্যাংকে কাজ করে।
বন্ধের দিনে আসে আমাকে দেখতে।
কোন সপ্তাহে আসতে না পারলে রান্না করে পাঠিয়ে দেয়,
একটু বেশি করেই পাঠায় যাতে করে অন্যদেরও একটু ভাগ দিতে পারি।
আমি রাজিয়া খানম।
এভাবেই চলছে আমার জীবন গত পাঁচ বছর ধরে।
যাওয়াদের বাবা মারা যাবার বছর খানেক পর হঠাৎ করে আমার কার্ডিয়াক-এটাক হয়।
আমাকে প্রায় মাসখানেক হাসপাতালে থাকতে হয়েছিল।
কি যে সময় গেছে তখন।
অর্থের অভাব নেই, নেই ইচ্ছার অভাবও।
অভাব হচ্ছে সময়ের।
হাসপাতালে সার্বক্ষণিকভাবে একজন থাকা,
প্রতিনিয়ত ডাক্তারের সাথে কথা বলা,
এক্সারসাইজ করানো,
ওষুধ খাওয়ানো সময় ধরে,
আরো কত কী!
বাসায় আসার পর আরেক ঝামেলা।
সার্বক্ষণিক দেখা শোনার জন্য একটা মানুষ কোথায় পাওয়া যায়।
মেয়েটা অফিস করছে,
অফিস আর আমাকে সামলে তার নিজের সংসারটা ঠিক খেয়াল রাখতে পারছেনা।
একদিন শুনলাম,
জামাই বলছে-মা তো তোমার একার নয়,
তোমার ভাইদেরও তো কিছু দায়িত্ব আছে।
খুব স্বাভাবিকভাবেই কিন্তু কথা গুলো এসে যায়।
তাই আমি সহজভাবেই নিলাম।
এরমধ্যে শুনি, ছোট বউমা জহিরের সাথে খুব চিৎকার- চেঁচামেচি করছে।
নাতির রেজাল্ট খুব খারাপ হয়েছে।
অসুস্থ আমাকে দেখতে আত্নীয়-স্বজনের আনাগোনা বেড়ে গিয়েছিল,
আবার আমাকেও একটু বাড়তি যত্ন করতে হয়েছে,
তাই এ কয়দিন বাবা মা কেউই আর ছেলের পড়াশুনা দেখার সুযোগ পায়নি।
এই ঘরে বাচ্চা মানুষ হবেনা,
কারন এখানে পড়াশোনার কোন পরিবেশ নাই
সারাদিন মেহমান, রান্নাবান্না এইসবের মধ্যে বাচ্চা মানুষ হয়!
বউমার জোর গলা।
আমি শুনলাম এবং ভাবলাম ,ঠিকইত ।
আজকালকার এই প্রতিযোগিতার যুগে টিকে থাকতে হলে বাচ্চাকে শতভাগ সময় দিতে হবে।
এখান থেকে দশ ভাগও যদি অন্য কোথাও দেয়া হয়, ক্ষতি হবে বাচ্চার।
আমি অনেক ভেবে দেখলাম।
বিভিন্ন দিক থেকে ভেবেছি।
তারপর আমি এই সিদ্ধান্ত নিয়েছি।
ছেলেমেয়েরা বিরোধিতা করেছে।
বড় ছেলেটা বিদেশ থেকে আসল।
অনেক কান্নাকাটি করেছিল সে আমাকে এখান থেকে অস্ট্রেলিয়ায় নিয়ে যেতে চেয়েছিলো।
মেয়েটা অনুরোধ করেছিল যেন তার সাথে গিয়ে থাকি,
কিন্তু আমি সবাইকে না করে দিয়েছি।
আমি আমার সিদ্ধান্তে অটল থেকেছি।
-তাহলে মা তুমি আমাদের ভালবাসনা,
আমাদের আপন মনে করনা,
তাই আমাদের কারো সাথে থাকতে চাওনা?
জহির কাতর কণ্ঠে জিজ্ঞেস করল।
তার চোখে জল।
-ভালবাসিরে পাগল,
অনেক ভালবাসি।
আর তাই চাই সম্পর্কটা সবসময় এমন ভালবাসাময়ই থাকুক।
একসাথে থাকা সম্পর্কগুলোর মধ্যে প্রত্যেশা অনেক বেশিরে।
আর যখন প্রত্যেশা আর প্রাপ্তির হিসাব মিলেনা তখনই সম্পর্কে টানাপোড়েন শুরু হয়,
পরিবারে অশান্তি বাড়ে।
-মা, তুমি আমাদের সাথে থাকতে চাওনা,
আবার আমাদের গ্রামের বাড়িটাত খালিই পড়ে আছে......
তুমিতো ঐ বাসায়ও থাকতে পারো মা।
বড় ছেলেটা বলল।
-সেইত বাসা, সংসার,দায়িত্ব-অনেক তো করলাম।
এবার একটু নিজের মত থাকি।
তোদেরও আমাকে নিয়ে টেনশন করতে হবেনা।
আমারও একা বাড়িতে মরে পড়ে থাকার ভয় থাকলনা,
-তুমি যাবেই,বুঝতে পেরেছি।
ঠিক আছে মা,
বাধা দিবনা আর।
একটাই অনুরোধ,
তোমার খরচটা আমাদের দিতে দিও মা।
-বেশ তো, দিবি।
মুচকি হেসে জবাব দিলাম।
এরপরের কাজগুলো খুব দ্রতই গুছিয়ে নিলাম।
টাকা-পয়সা, সম্পদের যথাযথ বিলি-বন্টন করলাম।
আমার অংশের সম্পত্তিটুকু নিজের কাছেই রেখেছি,
নিজের মত ব্যবস্থা করব বলে।
এ সম্পদ থেকে সমাজের বয়স্কদের জন্য কিছু করার ইচ্ছা আছে।
এখানে অনেকেই আছেন যারা ছেলেমেয়েদের সাথে একটু সময় কাটানোর বিনিময়ে সর্বস্ব দিতে প্রস্তুত,
কিন্তু ছেলেমেয়েদের সময় হয়না,
বৃদ্ধ বাবা মায়ের সাথে দুদন্ড সময় কাটানোর।
আবার অনেকে ভাগের মা কিংবা বাবা হয়ে থাকতে চাননা, চলে আসেন এখানে।
অর্থাৎ একদম নিরুপায় নাহলে কেউ বৃদ্ধাশ্রমে আসাটা চিন্তাই করতে পারেনা।
অথচ বৃদ্ধাশ্রমে থাকাটা যে জীবনের শেষ বেলায় অনেক ধরনের পারিবারিক জটিলতার বিপরীতে কোন সুন্দর বা সম্মানজনক সমাধান হতে পারে এই ধারনাটাই এখনো সমাজে তেমন গ্রহনযোগ্য নয়।
যতদিন আমরা মেয়েরা স্বামী, সন্তান পরিবারেরর বাইরে নিজেকে অস্তিত্বহীন মনে করব,ততদিন এই বৃদ্ধাশ্রম ব্যাপারটা একটা ঋণাত্মক ব্যাপার হয়ে আমাদের মাঝে থাকবে।
এখানে সবাই আমাকে হিংসা করে,
ভালবাসা মিশ্রিত হিংসা।
বলে, ছেলেমেয়েরা আপনাকে এত ভালবাসে,
এত তাদের সাথে থাকতে বলে,
আর আপনি এখানে আশ্রমে পড়ে আছেন।
আমি হাসি।
তাদের আমি বুঝাতে পারিনা,
আমি এখানেই ভালো আছি।
আমি জানি, আমার ছেলে মেয়েরা আমাকে অনেক ভালবাসে, অনেক সম্মান করে।
কিন্তু আমি এটাও জানি, এই ব্যস্ত জীবনে যেখানে দিনের প্রতিটা ঘন্টা হিসাবের, সেখানে আমি তাদের কাছে একটা বাড়তি দায়িত্ব ছাড়া কিছু নই।
একজন মায়ের জীবন শুধু ছেলেমেদের বড় করে তোলা আর বৃদ্ধ বয়সে তাদের উপর নির্ভরশীল হয়ে বেঁচে থাকা নয়।
বড় হওয়ার সাথে সাথে সন্তানদের নিজের জগত তৈরি হয়, নিজের পরিবার তৈরি হয় ।
তাদের ঘিরেই চলে জীবনের আবর্তন।
সেইখানে বৃদ্ধ মা বা বাবা তাদের সেই জীবনের অংশ হয়না।
এটাই সত্য।
অনেকেই হয়তো এই সত্যটা ধরতে পারেনা কিংবা ধরতে পারলেও না বোঝার ভান করে।
হয়তো তাদের আর কোন উপায় নেই অথবা তারা যেকোন মুল্যে সন্তানের কাছে থাকার লোভ সামলাতে পারেনা।
আমি যেকোন ভাবেই হোক এই লোভ সংবরণ করে নিলাম।
আমি শেষ বয়সটা আমার নিজের মত করে কাটাতে চাই।
এরপর থেকে আছি আমার ঠিকানায়।
হ্যা, এখন এটাই আমার ঠিকানা,
আমি নিজে এই ঠিকানা বেছে নিয়েছি,
একটু আমি হয়ে বাঁচার জন্য।
সংগৃহীত








#ভয়ঙ্কর_ঘাতক_এক্সক্লুসিভ_ডেস্ক :
গাছটি খুব পরিচিত ।অফিস, স্কুল বা বাড়িতে শখ করে লাগানো এই পাতাবাহারটি যে আদতে কি ভয়ঙ্কর, তা আমরা ঘুণাক্ষরেও টের পাই না! এই গাছটির কারণে অসুস্থ হয়ে পড়তে পারেন আপনি, এমনকি মারাও যেতে পারেন!
বাড়িতে পাতাবাহার জাতীয় গাছ রাখতে ভালোবাসেন অনেকেই। তবে গাছ রাখার আগে অবশ্যই জেনে নেওয়া প্রয়োজন গাছটি আমাদের কোনো ক্ষতি করতে সক্ষম কি না। বিশেষ করে বাসায় ছোট শিশু থাকলে অবশ্যই সাবধান হওয়া প্রয়োজন। এই যে গাছটির ছবি দেখছেন, তার পোশাকি নাম হলো Dieffenbac hia এবং অফিস আদালতে, বিভিন্ন প্রতিষ্ঠানের বারান্দা বা করিডোরে, এমনকি বাসাবাড়ির বারান্দাতেও একে দেখা যায়। সুন্দর এই গাছটি যে আসলে আমাদের ক্ষতি করতে সক্ষম তা আমরা কেউই জানি না।
একজন অভিভাবকের পরামর্শ হচ্ছে এটি, যে বাড়িতে ছোট বাচ্চা থাকলে আপনার উচিত হবে এদের ব্যাপারে জেনে নিয়েই এসব গাছকে বাসায় রাখা। কারণ তার ৩ বছর বয়সী কন্যাশিশু ভুল করে এই গাছের একটি পাতা গিলে ফেলে। এতে তার জিহ্বা ফুলে যায় এবং তার মৃত্যু ঘটে। সামান্য অসাবধানে এ মর্মান্তিক ঘটনা ঘটতে পারে আপনার জীবনেও।
খুব সুন্দর একটি পাতাবাহার। এটাকে বাসায় রাখা তো উচিতই নয়, তার পাশাপাশি বাইরেও এই গাছ দেখলে বাচ্চাদেরকে এর কাছাকাছি যেতে দেবেন না। এর প্রভাব এতই খারাপ, যে এর যে কোনো অংশ খাওয়ার এক মিনিটের মাথায় একটি শিশুর মৃত্যু হতে পারে। প্রাপ্তবয়স্কদের মৃত্যু হতে পারে ১৫ মিনিটের মাঝে। এমনকি এই গাছ হাত দিয়ে ধরলে এবং এই হাত চোখে গেলে অন্ধত্বের সম্ভাবনা থাকে।
এই গাছ যদি আপনার ঘর বা প্রতিষ্ঠান থেকে সরাতে না চান বা সরানো সম্ভব নাও হয়, তাহলে এর চারপাশে বেড়া অথবা গ্রিল দিয়ে রাখুন যাতে বাচ্চারা এর পাতার নাগাল না পায়। এতে দুর্ঘটনা ঠেকানো সম্ভব হবে।
(সংগৃহীত)


২২ শ্রাবণ, ১৩৪৮....
সকাল ৯টায় কবিকে অক্সিজেন দেওয়া হল। শেষবারের মতো তাঁকে দেখে গেলন চিকিৎসক বিধান রায়, ললিত বন্দ্যোপাধ্যায়। কবির কানের কাছে চলছে অবিরাম মন্ত্রোচ্চারণ- তাঁর জীবনের বীজমন্ত্র 'শান্তম, শিবম, অদ্বৈত্যম'। কবির অক্সিজেনের নল একটু পরে খুলে দেওয়া হল। ধীরে ধীরে কমে আসছিল কবির পায়ের উষ্ণতা। ১২টা ১০ মিনিটে পুরোপুরি থেমে গেল হৃদস্পন্দন। ঠাকুরবাড়িতে তখন ভেঙে পড়েছে মানুষের ভিড়। ঘনিষ্ঠজন থেকে শুরু করে পরিবারের সদস্য, পারিবারিক বন্ধুরা ভিড় করেছেন মহর্ষি ভবনে। যার দোতালার
একটি ঘরে শায়িত বিশ্বকবির নিথর শরীর। প্রকৃতির কোলে শান্তিনিকেতনেই নিজের নশ্বর দেহটার বিলিন চেয়েছিলেন কবি। কিন্তু সে সাধ আর পূরণ হয়নি। কলকাতায় নিমতলা মহাশশ্মানে কবির শরীর বিলিন হল পষ্ণভুতে। বাইরে তখন উদ্বেল মানুষের ভিড়। চোখের সামনে তারা দেখলেন এক মহাপ্রয়াণের শেষযাত্রা।


বাংলার অনেক বাড়ির ঠাকুরঘরেই ঢুঁ মারলে হামাগুড়ি দেওয়া একটা ছোট বাচ্চার মূর্তি পাওয়া যাবে৷ বাচ্চাটি মিটিমটি হাসছে৷ এক মুঠোয় মাখন ধরা৷ কোথাও আবার বাচ্চাটি বসে
রয়েছে, বড় বড় চোখে কাজল পরানো, সুন্দর করে চুল বাঁধা, মাথায় একটা ময়ুর পালক। অনেক বাড়িতেই মা-দিদিমারা এখনও এই বাচ্চাটিকে না খাইয়ে জলস্পর্শ করেন না। ঘরে সবচেয়ে বড় খুশির, আনন্দের খবর এলে প্রথমেই সেটা ছুটে এসে জানানো হয় এই বাচ্চাটিকে৷ আবার ঘরে কোনও সমস্যা এলে বিপত্তি এলে, কেউ অসুস্থ হলেও মা-দিদিমারা এসে ধর্ণা দেন এই বাচ্চাটির সামনে৷
এই বাচ্চাটিও অবাক! অবাক তাঁর জীবন গাথা। তাঁর সময়ে যখন যমুনার জল দুষিত হয়ে পড়েছিল এবং তা পান করে যমুনাপাড়ের মানুষ অসুস্থ হয়ে পড়ছিলেন তখন এই বাচ্চাটিই প্রথম জলে নেমে নদীকে বিষ (পড়ুন দূষণ) মুক্ত করেছিল। যুবক বয়সে এসে এই বাচ্চাটি সাধারণ মানুষকে নিয়ে আন্দোলন ঘোষণা করেছিল অত্যাচারী রাজার বিরুদ্ধে৷ আরও একটু বয়সে এসে কোনও অস্ত্র ব্যবহার না করেই ভারতের সবচেয়ে বড় যুদ্ধের গতিপথ নির্ধারণ করেছিল বাচ্চাটি৷ যদিও সে সময় তাঁর হাতে ছিল সে সময়কার সবচেয়ে শক্তিশালী হাইপারসোনিক পোটেন্ট মিশাইল।
এই ছেলেটিই সারা ভারতকে শিখিয়েছে, রাজসিংহাসন থেকে নেমে এসে কিভাবে বন্ধুর আনা চালকলাই ভাজা আনন্দে খেতে হয়৷ কিভাবে অসময়ে বন্ধুর পাশে দাঁড়াতে হয়৷ কিভাবে সাহস করে দায় নিয়ে বলতে হয়, হ্যাঁ মা আপনার সন্তানরা নিহত, আপনার অভিশাপ আমি মাথা পেতে নিলাম৷
এই লোকটি যার যার হাত ধরেছে, যাঁকে যাঁকে গাইড করেছে তার সফল হওয়া আটকায় এমন শক্তি বিশ্বে কই? যারাই এঁকে গুরু বলে মেনে নিয়েছেন তারা জীবনের দৌড় জিতে ফেলেছেন, প্রিয়ঙ্কা গোস্বামী ব্যতিক্রম হতেন কিভাবে? একটা মেয়ের অনবদ্য পরিশ্রম, অভ্যাস, প্রচেষ্টা তার সঙ্গে তাঁর গোপাল। লক্ষ্য যাই হোক সে মেয়েতো সফল হবেই৷
আমাদের বাড়িতে বাড়িতে থাকা এই গোপালের মূর্তিটির সঙ্গে কথা বলার ভাষা জানতেন আমাদের ঠাকুমা-দিদিমারা৷ আমরা যারা মেট্রো চড়ি আর স্বপ্ন দেখি মনোরেলের তারা ক্রমশ নিজের বাড়িতে থাকা এই গোপালের সঙ্গে কথা বলার ভাষা ভুলছি, তাই আমরা পথভ্রষ্ট হলে ফিরে আসাও কষ্টসাধ্য হচ্ছে...
অভিনন্দন প্রিয়ঙ্কা গোস্বামী আপনি আপনার বাড়ির গোপালকে ভুলে যাননি, আর আপনার গোপাল আপনাকে....
অভিনন্দন কমনওয়েলথে দেশের হয়ে রুপো জয়ের জন্য৷
শে খ র ভা র তী য়।।
অভিনন্দন 💐💐🇮🇳🚩





#উকিলের_বুদ্ধি💯👨‍⚖️
একজন অ্যাডভোকেট ট্রেনের এসি কেবিনে একাকী যাচ্ছিলেন। কিছুক্ষণ পরে এক সুন্দরী আসলেন এবং অপর পাশের সিটে বসে পড়লেন। আর তা দেখে পুরুষ যাত্রী মহাখুশি। দীর্ঘ যাত্রায় এরকম একজন সঙ্গী পেতে কার না ভাল লাগে। আর সে যদি হয় কোন সুন্দরী, তবে তো আর কথায় নেই! 💃
সুন্দরী এবার উকিল সাহেবের দিকে তাকিয়ে একটা মিষ্টি হাসি দিলেন আর উকিল সাহেবের মনে হল তিনি একটি হার্টবিট মিস করলেন। কিছুসময় পরে সুন্দরীটি অপর পাশ থেকে উঠে এসে একেবারে তার পাশে গা ঘেষে বসলেন। আর এদিকে খুশিতে তো উকিল সাহেবের হার্ট এটাক করার দশা!💓
সুন্দরী মহিলা পুরুষটির পেশাগত পরিচয় ধারণা করতে পারেন নি তাই এবার তার কানের কাছে মুখ নিয়ে আস্তে আস্তে বলল -"তোমার মানিব্যাগ, মোবাইল, টাকা পয়সা যা কিছু আছে সব আমাকে দিয়ে দাও। না হলে আমি এখন ডেকে লোক জড়ো করব, সবাই তোমাকে গণধোলাই দিবে! "😬
পুরুষ যাত্রী এমন ভাব দেখালেন যেন তিনি কিছুই শুনতে পাননি। তিনি হাত দিয়ে ইশারায় বুঝাতে চাইলেন, তিনি বধির, তাই কানে শুনতে পান না। "যদি কিছু বলতে চান, তবে তা এই কাগজে লিখে দিন।" এই কথা ইশারার মাধ্যমে বুঝালেন। অতঃপর পকেট থেকে তিনি এক টুকরো কাগজ বের করে দিলেন।
সুন্দরী এবার কাগজের উপর আগের কথাগুলো লিখলেন। উকিল সাহেব এবার কাগজটি নিয়ে পকেটে রেখে দিলেন এবং হাসতে হাসতে বললেন -" এবার তুমি না আমি চিৎকার দিয়ে পুলিশ ডাকব? "😁
নীতিবাক্য: লিখিত প্রমাণ হাতে রাখা খুবই জরুরী।
(তথ্য ও ছবি ইন্টারনেট থেকে সংগৃহীত)


এখানে আপনি একজন প্রাপ্তবয়স্ক ব্যক্তিকে দেখতে পাচ্ছেন, স্কুলের চারপাশে শিক্ষার্থীরা রয়েছে। এখানে কি হচ্ছে বলুন তো?
আপনি কি শিক্ষার্থীদের মুখে বিষাদ ও যন্ত্রণাদায়ক ব্যথা দেখতে পাচ্ছেন না? হ্যাঁ. নীল শার্টের লোকটি তাদের শিক্ষক। তিনি ওদের চার বছর ধরে ইংরেজি পড়াতেন এবং এখন অন্য কোনও জায়গায় স্থানান্তরিত হয়েছেন।
তিনি কেবলমাত্র ছাত্রদেরই ইংরেজি শেখাতেন না, তাদের সাধারণ জ্ঞান বিকাশে তাদের সহায়তা করতেন এবং ক্যারিয়ারের পরামর্শ দিতেন। তিনি শিক্ষার্থীদের পারিবারিক পটভূমি সম্পর্কে জানার পরে কী করা উচিত সে সম্পর্কে পরামর্শ দিতেন ।
এছাড়াও শিক্ষার্থীদের নিয়ে প্রতিদিন স্কুল চত্বর পরিষ্কার করতেন এবং তিনি দরিদ্র শিক্ষার্থীদের জন্য বিশেষ ক্লাস পরিচালনা করতেন এবং যখনই সময়ের পরে ক্লাস করতেন তখন তাদের খাবারের ব্যবস্থা করতেন।
তার বদলির খবর শিক্ষার্থীদের কাছে পৌছেছিল যখন তিনি স্কুল ছাড়ার কথা বলছিলেন, তখন তার সমস্ত শিক্ষার্থী তাকে ঘিরে ধরে এবং স্কুলটি না ছাড়তে আবেদন করেছিল। তাদের মধ্যে কেউ কেউ জড়িয়ে ধরেছিলেন এবং তার পায়ে আঁকড়ে ধরেছিলেন এবং স্কুলটি ছাড়বেন না বলে কাঁদছিলেন।
এই ছবিটি আমাদের পরিষ্কারভাবে দেখায়, ‘একজন শিক্ষক শিক্ষার্থীর জীবনে কী প্রভাব ফেলতে পারে’।
~সংগৃহীত


একটি জোঁক ২ থেকে ১৫ মিলিলিটার
রক্ত শুষতে পারে। সেই সঙ্গে মুখ থেকে
এক ধরনের লালা মিশিয়ে দেয় রক্তে।
যাতে হিরুডিন, ক্যালিক্রেইন, ক্যালিনের
মতো কিছু উৎসেচক থাকে। যা রক্তের দূষণ দূর
করতে সাহায্য করে।
জোঁক শরীরের পচনশীল অংশের দূষিত রক্ত দ্রুত শুষে নিয়ে নতুন রক্ত সঞ্চালনে সাহায্য করে৷ এমনকি, রক্তে শর্করার মাত্রাও নিয়ন্ত্রণে রাখে। জোঁকের শরীর থেকে ডেস্টাবিলেস নামে এক ধরণের প্রোটিন প্রবেশ করে মানুষের দেহে। যা বহু জেদি জীবাণুকে মেরে ফেলে।
জয়েন্ট পেইনেও দারুণ কাজ করে জোঁক থেরাপি। ব্যথার জায়গায় কিছুক্ষণ জোঁক রাখলে রক্ত সরবরাহের উন্নতি হয়!
★আশা করি নতুন কিছু জানতে পেরেছেন★
#সংগৃহিত





ইলেকট্রনিক্স ডিভাইস শিশুদের হাতের নাগালের বাইরে রাখুন
আপনার আমার অসতর্কতার কারণে অকালে হারিয়ে যেতে পারে আমাদের হাসি মুখগুলো।
নিচের ছবিগুলোই তার বাস্তব প্রমাণ


গতকাল থাইল্যান্ডের রাজধানী ব্যাংককে অনুষ্ঠিত প্রথম এশিয়ান যোগাসন চ্যাম্পিয়নশিপে চারটি বিভাগে যথাক্রমে দুটিতে সোনা🥇🥇 এবং দুটিতে রুপো🥈🥈 পদক অর্জন করলেন সিঙ্গুরের বেড়াবেড়ীর ' নেহা বাগ '।🇮🇳🙏
বাংলার গর্ব ❤️


"ইহাদের করো আশীর্বাদ।
ধরায় উঠেছে ফুটি শুভ্র প্রাণগুলি,
নন্দনের এনেছে সম্বাদ,
ইহাদের করো আশীর্বাদ ।"
🏵️ রবীন্দ্রনাথ ঠাকুর 🏵️
( আশীর্বাদ )


সদ্য স্নাতক পাশ করা ছেলেকে ভাল একটা উপহার
দেয়ার জন্য বাবা তাকে নিয়ে গ্যারেজে গেলেন।
বললেন, এখানের এই গাড়িটা অনেক বছর আগে আমি নিয়েছিলাম। এখন এর অনেক বয়স হয়ে গেছে। তোমার খুশীর এই মুহূর্তে এটা আমি তোমাকে উপহার হিসেবে দিতে চাই।
তবে
তার আগে তুমি এটা বিক্রির জন্য ব্যবহার করা গাড়ির শোরুমে যাও এবং দেখ তারা এটার কত দাম বলে।”
ছেলে ব্যবহৃত গাড়ির শোরুম থেকে বাবার কাছে ফিরে এসে বলল, ′′ তারা এই গাড়ির মূল্য এক হাজার ডলার বলেছে, কারণ এটি দেখতে খুব জরাজীর্ণ।”
বাবা বললেন, “এবার এটা ভাঙ্গারি দোকানে নিয়ে যাও, দেখ ওরা কি বলে!”
ছেলে ভাঙ্গারি দোকান থেকে ফিরে এসে বলল, “এটা অনেক পুরনো গাড়ি বলে ওরা মাত্র ১০০ ডলার দাম দিতে চায়।′′
বাবা তখন একটা গাড়ির ক্লাবে গিয়ে গাড়িটা দেখাতে বললেন।
ছেলে গাড়িটি ক্লাবে নিয়ে গেল এবং ফিরে এসে খুশিতে তার বাবাকে বলল, "ক্লাবে কিছু লোক খুবই কৌতূহলি হয়ে গাড়িটি পর্যবেক্ষণ করলো এবং এর জন্য এক লক্ষ ডলার অফার করেছে। যেহেতু এটি একটি Nissan Skyline R34, একটি আইকনিক গাড়ি।"
তখন বাবা তাঁর ছেলেকে বললেন, "সঠিক জায়গার সঠিক লোক তোমাকে সঠিক ভাবেই মূল্যায়ন করবে। আর যদি কোথাও তোমাকে মূল্য না দেওয়া হয়, তবে রাগ করবেনা।
বুঝে নিবে এর মানে তুমি ভুল জায়গায় আছো। তারাই তোমার মূল্য দিবে, যাদের নিজেদের মূল্যবোধ আছে, গুণের মর্ম উপলব্ধি করার মত যোগ্যতা আছে।
এমন জায়গায় কখনো থেকো না যেখানে তোমার প্রকৃত মূল্যায়ন কেউ করে না।”


ময়মনসিংহ রেলস্টেশনে বসে বই পড়া মানুষটি হলেন সৈয়দ নজরুল কলেজের রসায়ন বিভাগের শিক্ষক অধ্যাপক সুভাষ স্যার।
যারা উনার ক্লাস করার সুযোগ পেয়েছেন তারা নিঃসন্দেহে নিজেকে ভাগ্যবান মনে করতে পারেন।
এই বয়সে তিনি গফরগাঁও থেকে ট্রেনে এসে(প্রায় ৪০কিমি) ক্লাস নিয়ে আবার ট্রেনে চলে যান। টিফিন বক্সে খাবার নিয়ে আসেন নাকি শুধু ভাত আর সবজি।
এমন
হয়েছে ক্লাসে কেউ বুঝতে পারেনি শুনলে উনি ক্লাস শেষে অফিসে নিয়ে পাশে বসিয়ে বুঝিয়েছেন। শুনেছিলাম স্টেশনে কেউ একজন তাকে কোন প্রশ্ন করায় তাকে বোঝানোর জন্য উনি ট্রেন ছেড়ে দিয়েছিলেন।
উনার মত মহান মানুষদের জন্যই হয়ত পৃথিবীটা আজও অনেক সুন্দর!
#সংগৃহীত





•• স্বাবলম্বী ••
বিয়ের সময় পাত্র পক্ষের একটাই দাবি ছিল মেয়ের চাকরি করা চলবে না। ভূগোল নিয়ে মাস্টার্স করা বাবা মায়ের একমাত্র মেয়ে অনামিকা প্রথমে রাজি না হলেও বাবা মায়ের চাপে শেষমেশ রাজি হয়। বনেদি পরিবার, ছেলের ভাল ব্যবসা। টাকা পয়সার অভাব নেই। বিয়ের দুএকটা বছর ঘুরতে না ঘুরতেই জামাইয়ের কাপড়ের দোকানে আগুন লেগে বহু ক্ষয়ক্ষতি হল। প্রায় পথে বসার মত অবস্থা।
আমার তো খুব করুন অবস্থা, তুমি একটু চাকরি বাকরির চেষ্টা করে দেখ না ব্যবসাটাকে দাঁড় করানো যায় কিনা। বলেছিলো অনামিকার স্বামী অনিকেত। সংসারের কথা ভেবে অন্তঃসত্ত্বা অনামিকা ব্যাংকের পরীক্ষার জন্য শুরু করেছিল অমানুষিক পরিশ্রম। দু'বছরের মধ্যে একটা চাকরিও পেয়ে যায় সে। অনামিকা যখন অফিসে যায় ছোট্ট মেয়ে তিথি থাকে দাদু ঠাকুমার কাছে। বছর তিনেকের মধ্যে অনিকেতের ব্যবসা আবার ঘুরে দাঁড়ায়। রাত্রি বেলায় একদিন অনিকেত অনামিকাকে কাছে টেনে নিয়ে বলে, এবার চাকরিটা ছেড়ে দাও। কি দরকার আর। তিথিকে মানুষ কর। আমার ব্যবসাটা তো দাঁড়িয়ে গেছে। আমি তোমার প্রোগ্রামিং করা রোবট নয় যে তোমার সব কথা শুনতে হবে। অনামিকা বলল।
তা ছাড়বে কেন, তাহলে কচি ম্যানেজারের সাথে ঢলাঢলি, হাহা হিহি এসব যে বন্ধ হয়ে যাবে। কাল থেকে তোর অফিস যাওয়া বন্ধ। যদি যাস তাহলে মেরে তোর দাঁতগুলো ভাঙবো। দুশ্চরিত্র মেয়েছেলে কোথাকার।' রাগে গরগর করতে করতে এসব কথা বলে চলল অনিকেত।
পরদিন অনিকেত বেরিয়ে যাওয়ার পর অনামিকা আর ব্যাংকে যায় নি। মেয়ে তিথিকে নিয়ে সোজা বাপের বাড়ি। যাওয়ার সময় শাশুড়ি বাধা দিয়ে বলেছিল, 'তোমার আজকাল দেখছি খুব তেজ হয়েছে বৌমা। চাকরি করছো বলে চ্যাটাং চ্যাটাং কথাও শিখেছো। বলি মেয়েমানুষের এরকম তেজ ভালো না। এখন যাচ্ছ দুদিন পর আবার তো সুড়সুড় করে ফিরে আসবে।
- আমি সুড়সুড় করে বাড়ি আসি নাকি আপনার পোষ্য জানোয়ারটা ল্যাজ ল্যাজ নাড়তে নাড়তে আমার কাছে আসে সেটাই দেখবো। অনামিকা এই বলে মেয়েকে নিয়ে বেরিয়ে যায়।
এসেই সবকিছু জানিয়ে মাকে সোজাসাপ্টা একটা কথাই বলেছিল, শোনো মা, আমি এখানে সারাজীবনের মত থাকতে আসিনি। আমি এসেছি সেই অধিকারে যে অধিকারে এক মেয়ে আসে তার বাপের বাড়িতে। একটা ফ্ল্যাট বা বাড়িভাড়া দেখে তিথিকে নিয়ে চলে যাব। তোমাদের আমি একমাত্র মেয়ে তাই তোমাদের দেখাশোনার দায়িত্ব পুরোটাই আমার। তোমরা আমার সাথে আসতে পারো আবার নাও আসতে পারো। সেটা তোমাদের মর্জি'। বাবা মা বুঝে গেছিল 'মানিয়ে নিতে হয়' কিংবা 'মাথা ঠান্ডা করে আর কিছুদিন ভেবে দেখ' এই জাতীয় কথা বলে কোন কাজ হবে না।
অনামিকা এখন একটা ফ্ল্যাট ভাড়া করে থাকে। বাবা মাও তার সাথেই থাকে। অনিকেত দুয়েকবার এসেছিল কিন্তু অনামিকা ঘরেই ঢুকতে দেয়নি। শাসিয়ে গেছে, - 'দেখে নেব'। অনামিকা মেয়ে তিথিকে রোজ সন্ধ্যেবেলা পড়াতে বসে। তার মেয়েকে বোঝায়, ' শুধুমাত্র আর্থিক সচ্ছলতার জন্য নয় স্বাধীনতা এবং আত্মসম্মানের সহিত সমাজে এবং বিশেষ করে পরিবারের কাছে মাথা উঁচু করে বাঁচতে হলে মেয়েদের স্বাবলম্বী হওয়া একান্ত প্রয়োজন নাহলে সারাজীবন কলুর বলদের মত মানিয়ে নিতে হবে'।
সংগৃহিত - স্বপ্ন জগৎ


২রা আগষ্ট> আমাদের বরেণ্য বৈজ্ঞানিক আচার্য প্রফুল্ল চন্দ্র রায়ের জন্মদিনে...
।
কলকাতা বিজ্ঞান কলেজের একটি ছোট্ট ঘর, ঘরে একটি ক্যাম্বিসের খাট, দু'একটি চেয়ার, আলমারিগুলি বইয়ে ঠাসা।ক্যাম্বিসের খাটে শীর্ণ এক বৃদ্ধ শুয়ে বই পড়ছেন। মাথায় চুল এলোমেলো। শুভ্র গোঁফ দাড়িতে মুখ ভরা, পরনে খদ্দরের ধুতি, হাঁটু পর্যন্ত, গায়ে ছেঁড়া গেঞ্জি।
বিজ্ঞান কলেজের ঐ ঘরের সামনে এক সাহেব এসে দাঁড়ালেন। দরজায় আঁটা নেই নেম প্লেট, নেই উর্দিধারী দরওয়ান। সাহেব ঘরের মধ্যে এক বৃদ্ধকে দেখতে পেয়ে বললেন : আমি ডক্টর রায়ের সঙ্গে দেখা করতে চাই। উত্তরে বৃদ্ধ বললেন : আমিই ডক্টর রায়।বলুন কি প্রয়োজন।
সাহেব তো অবাক! অত বড় যে বৈজ্ঞানিক, জগৎজোড়া যাঁর নামডাক, তাঁর কিনা এই বেশ! এমন সহজ জীবনযাত্রা পদ্ধতি!! হ্যাঁ, অমন সহজ সরল জীবন যাপন করতেন আমাদের দেশের বরেণ্য বৈজ্ঞানিক #আচার্য_প্রফুল্লচন্দ্র_রায়। খুলনার রাড়ুলি গ্রামে ১৮৬১ সালে ২রা আগষ্ট, হরিশ্চন্দ্র রায় ও ভুবনমোহিনী দেবীর পুত্র প্রফুল্লচন্দ্রের জন্ম, আর এক মহান কর্মবীর কবিগুরু রবীন্দ্রনাথের জন্মের মাত্র দু'মাস চব্বিশ দিন পর।
এই দিনটিতে বিশ্ববরেণ্য বৈজ্ঞানিককে জানাই আমার সশ্রদ্ধ প্রণাম।
🙏
শ্রাবণী সামন্ত।


ব্রাজিলে মাথায় জোড়া লাগানো দুই শিশু বার্নার্দো এবং আর্থুর লিমা’কে অপারেশনে আলাদা করা হয়েছে। ওই দুটি শিশুর ব্রেন জোড়া লাগানো অবস্থায় ছিল। রিও ডি জেনিরোতে তাদের সফল অস্ত্রোপচার হয়েছে। মোট সাত দফা অপারেশন হয়েছে। এর মধ্যে সর্বশেষ দুই দফায় সময় লেগেছে ৩৩ ঘন্টা। এ খবর দিয়েছে অনলাইন স্কাই নিউজ।
এতে বলা হয়, বার্নার্দো এবং আর্থুর লিমা তিন বছর বয়সী দুটি ছেলে সন্তান। তাদের ব্রেনের জোড়া আলাদা করতে মোট সাতটি অপারেশন করা হয়েছে। এই অপারেশন পরিচালনায় নির্দেশনা দেন বৃটেনভিত্তিক শিশু বিষয়ক সার্জন নূরুল ওয়েসি জিলানি। অপারেশনে যুক্ত ছিলেন প্রায় ১০০ মেডিকেল স্টাফ। মূল অপারেশনের আগে চিকিৎসকরা কয়েক মাস এ নিয়ে গবেষণা করেন।
তারা কিভাবে শিশু দুটিকে আলাদা করা যায়, তার বিভিন্ন কৌশল নিয়ে কাজ করেন। এক্ষেত্রে ভার্চ্যুয়াল রিয়েলিটি ব্যবহার করেন। অবশেষে তারা সফল হন। এক্ষেত্রে সহায়তায় এগিয়ে আসে জেমিনি আনটুইন্ড নামের দাতব্য সংস্থা। তবে এখনও ওই জমজের জন্য আরও সহায়তা প্রয়োজন।
অপারেশন পরিচালনাকারী ড. জিলানি এই অপারেশনকে উল্লেখযোগ্য অর্জন বলে বর্ণনা করেছেন। বলেছেন, জেমিনি আনটুইন্ড কেন এত মূল্যবান তার একটি চমৎকার উদাহরণ হলো এই অপারেশন। এই অপারেশন শুধু ওই শিশু দুটির ভবিষ্যতকেই সুরক্ষিত করেছে এমন নয়। একই সঙ্গে ভবিষ্যত অপারেশনে এটা চিকিৎসকদের মধ্যে আস্থা সৃষ্টি করবে। উদার দানের মাধ্যমে এমন জ্ঞানভিত্তিক কর্মকাণ্ড শেয়ার করা যায়।
ওদিকে জেমিনি আনটুইন্ড বলেছে, এই বাচ্চা দুটিকে আলাদা করা অসম্ভব বলে তাদেরকে এর আগে জানিয়েছেন অনেক ডাক্তার। এখন শিশু দুটি হাসপাতালে আছে এবং তারা আস্তে আস্তে সুস্থ হয়ে উঠছে।
সূত্রঃ মানবজমিন।
Photo: Voice of America


**বেশি বেশি মোবাইল চালালে চোখের কোনো ক্ষতি হয় না**
বলা হয়ে থাকে মোবাইল স্ক্রিন থেকে যেই Blue light নির্গত হয় সেটি আমাদের চোখের অনেক ক্ষতি করে কিন্তু এ কথাটি সম্পূর্ণ অবাস্তব এবং ভিত্তিহীন . দিনের বেলা বাহিরে থাকলে চোখে যে Blue Light পরে ,মোবাইল থেকে নির্গত Blue light তার থেকেও অনেক কম শক্তিশালী। তাই এমন কোনো প্রমান পাওয়া যায় নি যে বেশিক্ষন মোবাইল চালালে চোখের কোনো ক্ষতি হতে পারে।
> ***''এমন কোনো প্রমান পাওয়া যায় নি মোবাইল ফোন হতে নির্গত Blue light চোখের জন্য ক্ষতিকর। ''***
- John O'Hagan (Optical radiation expert, Oxford)
video source : CBC News
News tittle :Why you don't need blue light lenses: Hidden camera investigation (Marketplace)
এখন প্রশ্ন হচ্ছে আমরা অনেককেই দেখি অতিরিক্ত মোবাইল ব‍্যবহার করার কারনে চোখে চশমা লেগে যাচ্ছে। এর কারণ কি?
আসলে সমস্যা টা মোবাইল এ নয়। আমরা যখন একটানা অনেক্ষন মোবাইল চালাই তখন আমাদের eye blinking rate ৪ থেকে ৫ এ নেমে আসে যেটি স্বাভাবিক অবস্থায় ১৮ -২০ (per minute ). একই কারনে যারা অনেক্ষন একটানা বই পরে তাদেরকে কয়েকদিন পর ডাক্তার এর কাছ থেকে চশমা নিতে হয়।
এর সবচেয়ে সহজ সমাধান হলো ২০ মিনিট পর পর ২০ ফিট দূরে থাকা কোনো বস্তুর দিকে ফোকাস করা।








